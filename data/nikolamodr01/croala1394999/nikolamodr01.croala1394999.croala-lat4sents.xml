<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Defensio ecclesiasticae libertatis, editio electronica</title>
        <author ref="nikolamodr01">
          <persName xml:lang="hr">Nikola Modruški</persName>
          <date>c. 1427-1480</date>
        </author>
        <editor>
          <persName>
            <ref type="viaf" target="305787705">Luka Špoljarić</ref>
          </persName>
        </editor>
        <respStmt>
          <resp>Hanc editionem electronicam curavit</resp>
          <persName>
            <ref type="viaf" target="6913774">Neven Jovanović</ref>
          </persName>
        </respStmt>
      </titleStmt>
      <editionStmt>
        <edition>Prima editio electronica.</edition>
      </editionStmt>
      <extent ana="C">Mg:C Verborum 4115</extent>
      <publicationStmt>
        <p>elektronska verzija: Tekstualne mreže ranonovovjekovne Hrvatske, znanstveni
               projekt na<orgName>
            <ref type="viaf" target="124389134">Filozofskom fakultetu Sveučilišta u Zagrebu</ref>
          </orgName>,<placeName ref="3186886">Zagreb</placeName>Hrvatska.<date>Studenoga 2016</date>
        </p>
      </publicationStmt>
      <sourceDesc>
        <bibl type="repo" ana="digital">Digitalna verzija: TeMrežaH</bibl>
      </sourceDesc>
    </fileDesc>
    <encodingDesc>
      <refsDecl n="CTS">
        <cRefPattern n="segment" matchPattern="(\w+).(\w+).(\w+).(\w+).(\w+)" replacementPattern="#xpath(/tei:TEI/tei:text/*[@n='$1']/*[@n='$2']/*[@n='$3']/*[@n='$4']/*[@n='$5'])">
          <p>This pointer pattern extracts @n value of segment.</p>
        </cRefPattern>
        <cRefPattern n="segment" matchPattern="(\w+).(\w+).(\w+).(\w+)" replacementPattern="#xpath(/tei:TEI/tei:text/*[@n='$1']/*[@n='$2']/*[@n='$3']/*[@n='$4'])">
          <p>This pointer pattern extracts @n value of segment.</p>
        </cRefPattern>
        <cRefPattern n="segment" matchPattern="(\w+).(\w+).(\w+)" replacementPattern="#xpath(/tei:TEI/tei:text/*[@n='$1']/*[@n='$2']/*[@n='$3'])">
          <p>This pointer pattern extracts @n value of segment.</p>
        </cRefPattern>
        <cRefPattern n="segment" matchPattern="(\w+).(\w+)" replacementPattern="#xpath(/tei:TEI/tei:text/*[@n='$1']/*[@n='$2'])">
          <p>This pointer pattern extracts @n value of segment.</p>
        </cRefPattern>
        <cRefPattern n="segment" matchPattern="(\w+)" replacementPattern="#xpath(/tei:TEI/tei:text/*[@n='$1'])">
          <p>This pointer pattern extracts @n value of segment.</p>
        </cRefPattern>
      </refsDecl>
    </encodingDesc>
    <profileDesc>
      <abstract>
        <p/>
      </abstract>
      <settingDesc>
        <p/>
      </settingDesc>
      <particDesc>
        <p/>
      </particDesc>
      <langUsage>
        <language ident="lat" xml:lang="hrv">latinski</language>
      </langUsage>
      <creation>
        <date when="1474" period="14xx_3_third">1479</date>
      </creation>
      <textClass>
        <keywords scheme="typus">
          <term>prosa</term>
        </keywords>
        <keywords scheme="aetas">
          <term>Litterae renatae (1400-1600)</term>
          <term>Saeculum 15 (1401-1500)</term>
          <term>1451-1500</term>
        </keywords>
        <keywords scheme="genre">
          <term>prosa oratio - historia</term>
        </keywords>
      </textClass>
    </profileDesc>
    <revisionDesc>
      <listChange>
        <change>Prva TEI verzija.<name>
            <ref type="viaf" target="6913774">Neven Jovanović</ref>
          </name>
          <date>2016-11-11T21:48:20.019702529</date>
        </change>
      </listChange>
    </revisionDesc>
  </teiHeader>
  <text xml:base="urn:cts:croala:nikolamodr01.croala1394999.croala-lat4sents:" xml:lang="lat"
    type="prosa-historia">
    <body n="body1">
      <p n="p1">
  <s n="s1">Ad Reverendissimum Dominum Raphaelem Cardinalem Sancti Georgii Nicolai Episcopi Modrussiensis Defensio ecclesiasticae libertatis</s>
</p>
<p n="p2">
  <s n="s1">Insonuit totum per orbem victricium armorum ecclesiae felicissimus successus, Reverendissime Pater, et tot repente simul victoriae magna omnium cum admiratione celebrantur.</s>
  <s n="s2">Pavent hostes, timor et tremor cecidit super eos, diriguerunt omnes habitatores Canaan , confusa est malitia habitantium in salsugine, aemuli stupent, contabescunt invidi, maligni obmutescunt et universi Sanctissimi Domini Nostri inimici debito maerore conficiuntur.</s>
  <s n="s3">Contra vero amici gaudent, praedicant fautores, studiosi plaudunt, iubilant socii, municipes laetantur et servorum fidelissimi quique inenarrabili laetitia gestiunt.</s>
  <s n="s4">Inter quos ego, quamvis minimus, mirificae exsultationis incredibilibus efferor modis et, cum tot interiacentium spatiorum discretus intervallo coram congaudere eius sancti aut sacrosancto senatui apostolico vestro congratulari nequeam, conatus sum oris officium calami munere persolvere.</s>
  <s n="s5">Sed ante omnia libet illi gratias agere qui conterit bella ab initio et gradientes in superbia novit humiliare.</s>
  <s n="s6">Vere Dominus exercituum est nomen eius qui et pugnat pro nobis equum et sessorem proiecit in terram.</s>
  <s n="s7">Congregatae enim erant gentes et populi meditati fuerant inania adversus matrem suam ecclesiam et adversus sanctum Christum eius convenerant in multitudine equitum suorum et in virtute armatorum gloriabantur, non proponentes Deum adiutorem suum, sed sperantes in fortitudine brachii sui:</s>
  <s n="s8">hi in curribus et hi in equis, nos autem in nomine Domini magnificati sumus.</s>
  <s n="s9">Ipse enim de caelis prospiciens irrisit ac subsannavit eos et consilia eorum infatuavit, misit in eos confusionem et aedificantes turrim cum gigantibus dilapsi sunt unusquisque in viam suam.</s>
  <s n="s10">Reliqui prostrati et contriti sunt et a facie exercitus domini sunt deleti.</s>
  <s n="s11">Benedictus Dominus Deus salutarium nostrorum magnificus, laudabilis et superexaltatus in saecula!</s>
  <s n="s12">Benedictum nomen maiestatis eius qui tutatur hereditatem filii sui a leonibus rugientibus ad praedam et a catulis praeparatis ad escam, vastans inimicos eius fame, peste et gladio!</s>
  <s n="s13">Benedictio et claritas et sapientia et gratiarum actio sit illi qui corripuit pro nobis reges et increpavit populos et principes orbis terrarum commonefecit ne tangerent Christos suos et prophetis suis nolint malignari, ne exterminent vineam quam plantavit dextera eius, nec dissipent hereditatem Christi sui aut polluant sanctuarium Dei in terra.</s>
</p>
<p n="p3">
  <s n="s1">CAPITVLVM SECVNDVM QVO DEPLORATUR OPPRESSIO ECCLESIASTICAE LIBERTATIS.</s>
  <s n="s2">Iacebat conculcata auctoritas ecclesiae et dignitas Sedis Apostolicae ludibrio habebatur.</s>
  <s n="s3">Filii quos enutriverat spreverant eam et nati eius pugnabant adversus eam; denudabant cum Canam verenda patris et cum filiis Edon sacrilegas manus iugulo matris admoverant, fugaverant senum eius reverentiam et honorem sacerdotum ipsius longe profligaverant.</s>
  <s n="s4">Levitae cogebantur iniquitatis pendere tributa et decimas Diaboli persolvere compellebantur.</s>
  <s n="s5">Si deerant pecuniae, non deerant impiissimi Iuliani Apostatae exactores nudare vestimentis ministros Christi et membra Deo sacrata turpiter detegere, stringere manicis ferreis sacrificas palmas et pedes evangelizantium compedibus devincire.</s>
  <s n="s6">Fraudabantur constituto cibo ora laudantium dominum et panis sanctorum ipsius a blasphemis vorabatur.</s>
  <s n="s7">Viduis et pauperibus Christi, quod ipsi eius inimici non paterentur, vitae necessaria subtrahebantur:</s>
  <s n="s8">non parcere aetati, non sexui, non religioni, cuncta prophanaverant sacrilegae manus et inexplebilis avaritia singula ecclesiarum aeraria expilare non cessabat , donariis deo dicatis non abstinere, non sacratis cultui eius vasculis:</s>
  <s n="s9">calices, patenae, cruces, signa sanctorum aurea et argentea Balthassaris regis attrectata audacia in Babyloniorum, hoc est in Diaboli, conflantur fiscum.</s>
  <s n="s10">Et ipsi divini codices per Iudaeorum manus aurum distillare coguntur, quasi non satis fuerit Christum ab ipsis crucifixum, nisi et eius evangelium totiens illis polluendum conspuendumque obiciatur.</s>
  <s n="s11">Eblandiri primum et ementiri solebant a Sede Apostolica suis satellitibus sacerdotia, et in episcopales sedes lenonum suorum erigere statuas.</s>
  <s n="s12">At ubi Spiritui Sancto imponi non potuit nec vicario Christi coluber pro angelo submitti, ipsi cum Chore, Datan et Abiron facta adversus Moysen et Aaron, conspiratione sacerdotia pro cuiusque libidine partiri coeperunt; et crescente in dies malitia tamquam devicto Christo atque iam sub iugum misso hereditatem eius sub hasta licitare praesulumque dignitates virtuti et sanctitati debitas plus offerenti addicere:</s>
  <s n="s13">Nemo a sacerdote exquirit legem, nemo a seniore iudicium.</s>
  <s n="s14">Iam non Sedes Apostolica consulitur.</s>
  <s n="s15">Iam vicario Christi praeterea non supplicatur.</s>
  <s n="s16">Quaeris pontificatum?</s>
  <s n="s17">Offer Regi Antiocho aurum et infula indueris.</s>
  <s n="s18">Cupis sacerdotium?</s>
  <s n="s19">Poterit tibi illud Rex Aegypti accepto argento impartiri.</s>
  <s n="s20">Praesto sunt et alteri Romanorum praesides, qui annua constituant sacerdotia, et si spes amplioris nummi effulserit, non modo duos verum etiam plures sacerdotes uni praeficient ecclesiae.</s>
  <s n="s21">Pro pudor!</s>
  <s n="s22">Nullus est tam exiguus regulus, nullus adeo parvus tyrannunculus vel potius vilissimus latrunculus qui non audeat vetitum incensum cum Ochozia in acerram domini mittere, aut qui erubescat illas sacrilegas voces palam usurpare.</s>
  <s n="s23">Quid mihi est cum Papa?</s>
  <s n="s24">Aut quae cum Sede Apostolica observantia?</s>
  <s n="s25">Ego sum papa.</s>
  <s n="s26">Ego sum episcopus:</s>
  <s n="s27">meae sunt ecclesiae, mea bona ipsarum, haec templa maiores mei struxere, suisque opibus ditavere; licet mihi dare cui volo, licet ut cupio distribuere.</s>
  <s n="s28">Has ipsas voces et Arnulphus quondam usurpare consueverat, qui septimus a Carolo magno imperii sceptra tenuisse memoratur, atque ideo ecclesias quas patres eius errexerant expilare dissipareque non verebatur , sed paulo post morbo pediculorum vellicatus ac discerptus misere computruit.</s>
  <s n="s29">Et tamen exclamare audes:Disponat Romam pro suo arbitrio Papa.</s>
  <s n="s30">Mihi meam domum pro meo licet disponere, tamquam dominator omnium Deus Christo non subiecerit omnia aut ipse Christus frustra Petro dixerit:</s>
  <s n="s31">pasce oves meas .O impudentiam sacrilegam, o temeritatem iterum graviore exemplo quam Datan et Abiron ulciscendam!</s>
  <s n="s32">Quis non tam diris commoveatur blasphemiis?</s>
  <s n="s33">Quis non zelo fines in ultionem exsecrandorum facinorum exardescat?</s>
  <s n="s34">Intraverunt gentes sanctuarium tuum, Deus, polluerunt tabernaculum nominis tui, quin et addentes praevaricationes nequid omnino sancti esset, quod eorum non prophanet audacia; crudelitatem impietati miscuerunt, posuerunt morticina servorum tuorum, Deus, escas volatilibus caeli et carnes sanctorum tuorum bestiis terrae, effuderunt sanguinem eorum in circuitu civitatis et non erat qui sepeliret.</s>
  <s n="s35">Captant assidue in animas iustorum et sanguinem innocentem condemnare non cessant, quin et ipsis denique sacrosancti senatus Apostolici patribus audent violentas inicere manus, quod te diu multumque meminisse necesse est, quippe quem nec tantae dignitatis reverentia, nec sacerdotii dignitas, nec tenera aetas immanes bestias placatura, nec mens recti conscia, nec iustitiae sanctitas, nec puritas innocentiae, nec ipsius denique Dei timor adversus eorum barbaricam feritatem adeo tueri potuit, quin spurcissima eorum audires convicia, crudelia sentires vincula, carceres cognosceres et sangvinolentos in te stringi gladios, tamquam agnus ductus ad victimam, perstrepente carnifice tuis oculis circumspiceres, complurimis tuorum et quidem viris ornatissimis clarissimisque nullam aliam ob noxam, nisi quod tui essent, temere et absque ullo delectu beluina saevitia discerptis ac dilaniatis.</s>
</p>
<p n="p4">
  <s n="s1">CAPITVLVM TERTIVM QVO DEPLORATVR VIOLATIO PRAELATORVM.</s>
  <s n="s2">Querebar modo sacerdotum et censum et dignitatem imminutam, sed quibus lacrimis ipsa sacerdotum ac pontificum corpora mihi sint deploranda?</s>
  <s n="s3">Quorum alia quidem cerno cottidie in carceres conici, alia in exilium deportari.</s>
  <s n="s4">Hi pelluntur sedibus, illi dignitatibus spoliantur, alii male mulctantur, alii sacrilegis trahuntur manibus et violentorum verberibus indigne pulsantur, multi proscribuntur, multi non cognita causa damnantur, mactantur ut pecudes et per exquisita supplicia ita excruciati necantur, ut neque Neronis neque Diocletiani ministerium ad tantam impietatem sit desiderandum.</s>
  <s n="s5">Rediisse mihi videntur impiissimi Curadi imperatoris tempora, qui sedente Nicolao Secundo, cum multos iugulasset episcopos ecclesiasque complures varia clade affecisset, ausus est tamen tot piaculis pollutus Mediolani divinis interesse mysteriis dumque Brunus Episcopus rem patraret divinam; sentit sacrilegus tam grandia fulgora ac tonitrua, ut suorum nonnulli spiritum exalarent, alii excederent mente, inter quos tres imperatoris secretarii fuere qui recepta mente narrabant sibi divi Ambrosii obversatam imaginem graviter tam Episcopo Bruno quam ipsis tribus minitantem, quod imperatori in male afficiendis episcopis auctores fuissent.</s>
  <s n="s6">Unde paulo post data Deo laude omnes tres pariter cum episcopo misere interiere.</s>
  <s n="s7">Mira, inquis, narras.</s>
  <s n="s8">Atqui mirari ea desineres, si non minus digne de Deo constitueres quam de quolibet homine vel quam de te ipso mortali.</s>
  <s n="s9">Sunt tibi servi, sunt liberi et fortasse nequiores.</s>
  <s n="s10">Iniquo tamen fers animo ab alienis eos verberari, quin et ultro irasceris vehementerque excandescis contendens acrius ultionem admissi sceleris tibi non illis deberi.</s>
  <s n="s11">Et fateris nihilominus malos male mereri, sed aliena in eos animadversione tuum ius, tuam dignitatem laesam non iniuria conquereris atque audaciam alterius si potes ulcisci festinas.</s>
  <s n="s12">Tu vermis ac cinis ob uiolata iura tua tantopere commoveris saevisque, et illum optimum maximumque omnium imperatorem ac patrem ius suum persequi maiestatemque tueri oblitus admiraris.</s>
  <s n="s13">An ignoras quoniam segregavit sibi Deus ex omnibus tribubus ac linguis genus electum regium ac sacerdotale eosque ceteris praeposuit secundum exigentiam meritorum bonos quidem bonis, malos itidem malis, pari tamen omnibus potestate attributa, ipsorum autem iudicium sibimet reservavit in illum diem quo reddet unicuique secundum opera sua.</s>
  <s n="s14">Interea grave edictum proposuit dicens:Nolite tangere Christos meos et in prophetis meis nolite malignari.</s>
  <s n="s15">Non dixit nolite tangere bonosne mali ipsius servi potestatibus humanis permissi viderentur, sed in universo de omnibus mandavit ut tam boni quam mali ipsius iudicio reservati agnoscerentur.</s>
  <s n="s16">Idcirco huius edicti violatores increpans Apostolus ait:Tu quis es, qui iudicas servum alienum?</s>
  <s n="s17">Si stat aut cadit non tibi sed Domino suo stat aut cadit.</s>
  <s n="s18">Quod si illum iudicaveris aut audacius oppresseris, clamabit ad Dominum suum donec exaudiat illum; misericors enim et benignus est facietque vindictam propter semet ipsum.</s>
</p>
<p n="p5">
  <s n="s1">CAPITVLVM QVARTVM IN QVO DOCENTVR IVSTISSIMAE CAVSAE SVSCEPTI BELLI CONTRA FLORENTINOS ET SIMVL HABITAE VICTORIAE .</s>
  <s n="s2">Pervenire enim facile consueverunt clamores pauperum ad tronum Domini Dei sui, quemadmodum et nunc pervenerunt in conspectu eius innocentum suspiria et gemitus compeditorum in aures altissimi intraverunt.</s>
  <s n="s3">Audivit clamantis de terra sanguinis vocem et plorantis de subthrono suo sanctorum clamoris misertus est, suscitavitque spiritum zeli vicarii sui et armavit eum in ultionem inimicorum suorum.</s>
  <s n="s4">Stetit Sixtus in virtute forti et zelatus est honorem Domini Dei sui, convocatisque fratribus exemplo Moysi hortatus est eos.</s>
  <s n="s5">Sumant singuli gladios suos et interficiat unusquisque proximum suum qui loquebatur in Deum blasphemiam aut qui vexabat Christos eius et polluebat tabernaculum nominis eius.</s>
  <s n="s6">Eo enim sceleris ventum erat, ut nulla dissimulatione, nulla tergiversatione posset praeteriri.</s>
  <s n="s7">Steterat adversus dominicum gregem tam aperta luporum acies, ut si vel paululum cessasset mercenarius magis quam pastor fuisset iudicandus et caularum Christi desertor potius quam propugnator.</s>
  <s n="s8">Audiebat praeterea hortantem se voce prophetica Dominum:Confortare et esto vir robustus:</s>
  <s n="s9">non timeas a facie eorum.</s>
  <s n="s10">Ego quippe dedi te hodie in civitatem munitam, in columnam ferream, in murum aeneum, super terram omnem regibus terrae et principibus eius et sacerdotibus populi.</s>
  <s n="s11">Bellabunt adversum te et non praevalebunt quia ego tecum sum dicit Dominus liberans te.</s>
  <s n="s12">His vocibus confirmatus simul et zelo fratrum suorum accensus sumpsit arma et scutum atque in omnes fines destinavit ut siquis est Domini iungat se mihi.</s>
  <s n="s13">Iunxit se ei Illustrissimus Rex Ferdinandus et prisca illa Christianissimorum principum pietate arma filiosque pro dignitate ac honore tanti patris exposuit.</s>
  <s n="s14">Iunxit se et fortissimus dux Urbini Federicus velut alter ille Iudas Macchabaeus, aeger quidem pedibus sed animo praevalens, clariora ex lectica edens facinora quam alii duces ex falcatis gesserint curribus.</s>
  <s n="s15">Iunxerunt se finitimi Alemanorum qui Domino auxiliaribus vicarii sui favente exigua suorum manu innumeras hostium copias prostravere.</s>
  <s n="s16">Iunxerunt se ruptis tyranni vinculis Genuenses quorum pietati Omnipotens usque adeo patrocinatus est, ut unus eorum mille hostium persequeretur et duo fugarent decem milia ac demum haud minoribus illis quondam Israhelitarum decoratos triumphis tam turpi longae servitutis iugo erripuerit et pristinae restituerit libertati; cuius quidem illum eundem causam esse voluit qui et adeundi tanti discriminis fuisset.</s>
  <s n="s17">Iunxit se ductorum praestantissimus Robertus Sancti Severini qui stupenda illa vel Gedeonis vel Herculis felicitate cum paucis admodum comitibus auspicio pontificis innumeras hostium turmas frequenter delevit et per totam Liguriam plura oppida una die recepit quam velocissimus cursor quattuor diebus perlustrasset; sublatoque confestim tyranno, principibus potestate imminutis pristinam auctoritatem, pulsis vero antiquas sedes restituit.</s>
  <s n="s18">Ipse autem interceptum inimici fraude locum celeberrima omnium cum laude vendicavit.</s>
  <s n="s19">Iunxerunt se et nonnulli filii Edon , sed in die belli conversi sunt in arcum pravum; transierunt ad gentes et cum alienigenis foedus percusserunt.</s>
  <s n="s20">Ligures vero suadente nefandissimo illo monstro Caco iterum Aventinum occupare parabant.</s>
  <s n="s21">Sed hunc percussit Sanctissimus Dominus Noster spiritu oris sui, quem ego ipse die quarta Augusti, te praesente, meis auribus ausi et oculis vidi.</s>
  <s n="s22">Vidit et Reverendissimus Dominus Cardinalis Sancti Vitalis, vidit et Episcopus Massanus, vidit et Faventinus, vidit et Urbevetanus, qui tum forte in conspectu pontificis sacra persolvebat.</s>
  <s n="s23">Ubi SIXTVS accersito Episcopo Aleriensi arreptum gladium spiritus tamquam alteram Herculis clavam per manus nepotis in pectus illisit avunculi.</s>
  <s n="s24">Ex quo vulnere ante quadragesimum diem illo impietatis exemplo quod imprecatus fuerat pontifex in totius Italiae theatro miserabiliter cum tota domo concidit ac corruit.</s>
  <s n="s25">Eodem ferme momento fortissimus dux Calabriae, filius regis Ferdinandi, qui solus castra Domini sequutus patrem deserere non est passus, una cum invictissimo Urbini duce, qui exemplo David unicus proelia Domini consuevit proeliare, nomine Domini invocato impiissimorum Cananeorum et Philistinorum exercitum profligaverunt et spoliatis castris arma eorum ademerunt, expugnantes per circuitum munitissima quaeque oppida, inter quae Collem velut alteram Hyerecunctem concussis dirutisque undique muris ad deditionem compulerunt.</s>
  <s n="s26">Respexit Dominus humilitatem vicarii sui qui honorem suum decoremque nominis sui in manus principum prae amore pacis et Christiani nominis incremento deponere non formidabat.</s>
  <s n="s27">Vidit et superbiam Rapsacis qua inflatus coram omni multitudine Christum Domini blasphemare non erubuit eiusque patientissimas aures audacissimis vocibus affligere , sceleratissimi regis Aegypti, hoc est spurcissimi Machometti, foedera adversus Christum inita contumeliosius iactitans et Babyloniorum intentans minas ac subinde per totam urbem nomen Turci inclamitans.</s>
  <s n="s28">Sed Deus Omnipotens, qui superbis resistit humilibus autem dat gratiam, audivit de summo et Pontifici suo honorem quem pro eius religionis augumento deponere festinabat cumulatissime restituit; superbiam vero Babyloniorum magnis contrivit miraculis.</s>
</p>
<p n="p6">
  <s n="s1">CAPITVLVM QVINTVM DE MIRACVLOSA VICTORIA.</s>
  <s n="s2">Quis est enim tam rudi pectore, tam hebeti ingenio aut adeo mente obtusa qui si diligentius in singula huius belli capita animum intenderit liquido non pervideat plena omnia divinae opis suffragationisque?</s>
  <s n="s3">Conspiraverat adversus Sedem Apostolicam tota ferme Italia non sine exterorum principum favore, comparatisque duobus maximis exercitibus dux tam grandium copiarum idoneus quaerebatur.</s>
  <s n="s4">Accersitur magnis studiis maiore spe victoriae Carolus Montonius qui ut olim a Philistinis alter ille spurius Goliad exercitui Domini obiceretur.</s>
  <s n="s5">At ille ex superioris belli quo pontificem lacessiverat turpi repulsa cum fractos gereret animos, quod viribus non audebat dolis aggressus est.</s>
  <s n="s6">Parat copias quibus per noctem Perusiam ingrediatur, prodentibus sceleratis quibusdam patriae portas; cumque omnia ad tantum facinus essent instructa turmaeque equitum per ordines suos constituta nocte iter ingrederentur, ecce ille custos domus Israhel qui nec dormit nec dormitabit percussum repentino morbo ducem equo detrahit prosternitque in lectum ac paulo post non Davitica funda aut ullius egregii ducis militisve sed vilissimi cuiusdam chirurgici manu debitae tradit neci.</s>
  <s n="s7">Non sine acerba ducis Philippi recordatione a quo se ait monitum exstitisse cum olim puer orbatus patre ad ipsum deductus fuisset,Caverem inquit omni tempore Ecclesiae adversari, ne simili qua pater Brachius calamitate interirem; nunc vero meritas neglectorum mandatorum luo poenas, paria cum patre violatoribus Ecclesiae exempla relicturus.</s>
  <s n="s8">Haec dicentem seraque paenitudine ut quondam impium Antiochum excruciatum divina ultio scelestum spiritum dirissimis cum doloribus efflare compulit.</s>
  <s n="s9">Exercitum vero eius veluti quondam Asyriorum sub Heliseo caecitate pavoreque percussum ex ipsis civitatis portis illusum redire coegit, nemine audente desertam ob epidimiam incustoditamque ingredi urbem.</s>
  <s n="s10">Simili ferme miraculo superiore anno Nicolaum Vitellum cum sex milibus armatorum ab ipsis Tipherni portis murisque nemine persequente fugavit.</s>
  <s n="s11">Recense singulas per Hetruriam victorias, itidem et per Liguriam Cisalpinamque Galliam:</s>
  <s n="s12">plenas omnes caelestis comperies virtutis .</s>
  <s n="s13">Illa quoque quamvis parva iactura quae nostrorum temeritate apud Transimenum lacum accepta est non caruit dispensatione divina, quae iam pridem decreverat Perusinorum municipes qui cum Montonio senserant ipsius Montonii armis ulcisci; quod fieri commode non poterat nisi nostris qui illos tueri decreverant longius submotis.</s>
  <s n="s14">Unde et cum rebelles satis poenarum dedisse cerneret, hostes autem fastu Senacherib de virtute sua gloriantes, iamiamque Umbrorum cervicibus imminentes extemplo retraxit et in diversa perinde ac turbo pulverem, repente dispersit sola fama victoriae nostrorum apud Bonitium habitae perterritos.</s>
  <s n="s15">Qua in victoria illud quoque dignum miraculo accidit quod nostri castris armis omnifariaque suppellectili potiti in eisdem tabernaculis semper integri ac incolumes habitavere in quibus hostium innumeri gravi pestilentia tabescebant.</s>
  <s n="s16">Atque ut in ea victoria manifesta Dei opera agnoscerentur, eodem ipso die quo haec victoria in Hetruria parta est apud Insubres Ludovicus Sfortia Sanctissimi Domini Nostri militans auspiciis Mediolanum ingressus in illud monstrum Caci pontificis vaticinium adimplevit.</s>
  <s n="s17">Per hunc modum uno atque eodem momento diversis in provinciis Deo nimirum ita disponente res hostium colapsae sunt omnesque conatus ad nihilum redacti.</s>
  <s n="s18">Quid vero et illud num absque numine divino existimabitur quod uterque hostium exercitus dirissima lue laboraverit, noster semper, quamvis eodem caelo, agro, potu, pabulo, immo vero et ipso paene eodem tecto, salubris tamen sospesque exstitit?</s>
  <s n="s19">Florentina urbs assidua pestilentia graviter vastata ac ferme ad solitudinem redacta, Romana licet crassiore in aere posita cunctorumque circumvicinorum oppidorum praestaneo morbo continuo pulsata, contra omnium astronomorum vaticinia adeo salubri aura usa est ut complures aegroti undique ad illam delati non modo non infecerint alios, sed et ipsi pristinae sint redditi sanitati.</s>
  <s n="s20">Quo facto declaratum est universa nutui Altissimi deservire easdemque auras, agros, aquas, fructus, pabula, uentos, pluuias, cibos, elementa, caelos, denique ipsos pestiferos superbis, humilibus reddi salutares.</s>
  <s n="s21">O felicissimam aetatem nostram in qua talia acciderunt signa ut possit non immerito cum illis priscis saeculis comparari!</s>
  <s n="s22">O perbeatos oculos quibus ea mirabilia cernere contigit quae multis annorum voluminibus desiderata sunt!</s>
  <s n="s23">Gratulor tibi, Apostolica Sedes, cuius dignitatem Christus antiquis miraculis tueri perseverat!</s>
  <s n="s24">Gratulor Sanctae Romanae Ecclesiae cuius libertatis violatores caelestis sponsus tam duris flagellat verberibus!</s>
  <s n="s25">Gratulor Sacrosancto Senatui Apostolico qui tam manifestis intellexit signis secum esse Dominum suum omnibus diebus usque in saeculi consumationem!</s>
  <s n="s26">Gratulor universis orthodoxis fautoribus qui adeo apertissimis experimentis didicerunt impensa Summo Pontifici pietatis studia ab eo cuius gerit vicem in terris de caelis comprobari!</s>
  <s n="s27">Gratulor Reverendissimae Dominationi tuae pro tam insigni memorandaque tuorum violatorum ultione quam ipse ea es pietate, ea in omnes benignitate, non modo non optasses sed ne concepisses quidem!</s>
  <s n="s28">Nam et pro tui unius captivitate innumeri ipsorum captivati sunt et pro paucorum tuorum indigna nece multa illorum milia digne necata sunt, non solum homine verum etiam ipso de caelis Deo innocentum comitum tuorum crudelem interitum crudelius vindicante.</s>
  <s n="s29">Foris enim vastat eos gladius, intus pavor ac pestis virum ac iuvenem, lactentem cum homine sene.</s>
  <s n="s30">Gratulor avunculo tuo comiti Hyeronimo quod eum summus ille rerum dispositor voluerit tam praeclari facinoris sui esse ministrum et recuperandae ecclesiasticae libertatis impulsorem, indefessum vicarii sui adiutorem et sumendi de hostibus Sedis Apostolicae meriti supplicii prope auctorem.</s>
  <s n="s31">Sed ante omnes Tuae Sanctitati gratulor, Beatissime Pater, quod te Deus electissimis quibusque huius sedis Antistitibus vel aequare voluit vel praeferre subiciens tibi universas potestates et superbissimorum colla tuis pedibus tribuens calcanda.</s>
</p>
<p n="p7">
  <s n="s1">CAPITVLVM SEXTVM DE SVMMIS PONTIFICIBVS QVI PRO ECCLESIAE POSSESSIONIBUS ARMIS DECERTARVNT.</s>
  <s n="s2">Laudatur Stephani Secundi virilis animus qui assumpto secum Rege Pipino, Magni illius Caroli patre, cum potenti exercitu Astulphum, Regem Longobardorum, bello superatum ecclesiae urbes quas in Romandiola occupaverat compulit restituere.</s>
  <s n="s3">Commendatur et Adriani Primi diligentia qua armis huius ipsius Caroli Desiderium qui in Longobardorum regnum successerat secundo apud Ticinium devictum propter usurpatum Ravennae exarchatum in carceribus ac vinculis tabescere fecit.</s>
  <s n="s4">Maximis praeconiis effertur Iohannis Decimi praesens animi vigor qui non per legatos aut vicarios verum per se ipsum bis Saracenos debellavit et apud Lyrim fluvium quem nunc Garilianum dicunt ad internicionem cecidit, solius Marchionis Alberici ope adiutus quem postea tyrannidem Urbis usurpare conantem Roma fugavit.</s>
  <s n="s5">Extollitur et Gregorii Sexti magnanimitas qui cum Henrico nondum coronato ausus est pro possessionibus ecclesiae armis decertare; et cum ager Romanus a circumvicinis proceribus qui imperatori favebant latrociniis infestaretur usque ad peregrinorum spoliationem violatores primum edicto admonuit, deinde excommunicavit, tum demum sumptis viriliter armis alios fugavit, alios captos prout cuiusque crimina exposcebant , varia nece extinxit, praedia atque oppida ecclesiae multo amissa tempore vendicavit, iter tutum ad limina Apostolorum aperuit multaque alia ad dignitatem et statum Sedis Apostolicae pertinentia armis confecit.</s>
  <s n="s6">Non tacentur et Innocentii Secundi laudes qui armis Lotharii Imperatoris Rogerium qui sibi regium nomen usurpaverat Regno Apuliae Siciliaeque pepulit.</s>
  <s n="s7">Sed Innocentii Quarti conterranei tui, Beatissime Pater, sublimes spiritus superioribus cunctis merito anteferuntur, qui coacto Lugduni concilio potentissimo imperatori Federico et Regnum Siciliae ademit et imperium, sacrilegii prius et periurii crimine notato quod debitum ecclesiae vectigal persolvere detrectaret, Lonogario duce Turingiae ab electoribus iussu pontificis imperatore electo; quod memorandum facinus libuit futuris patribus sacris inserere canonibus ut tam impietatis imperatoriae quam pontificiae animadversionis perpetuum exstaret monumentum.</s>
  <s n="s8">Non fraudatur sua laude et Alexander Quartus tametsi cum Manfredo regni Siciliae occupatore minori felicitate armis decertasset, non valens contra se accersitis Saracenorum viribus eadem fortuna resistere qua per Carolum quem vacante imperio Tusciae vicarium constituerat inimicos ecclesiae Florentia totaque Tuscia depulit; Pisis dumtaxat Aretioque exceptis per Philippum Archiepiscopum Ravennatem fuso prostratoque multis proeliis Ecelino tyranno omnibus Cisalpinis Venetiarumque civitatibus libertatem restituit Sedique Apostolicae coniunxit, et ni discordia Venetorum ac Genuensium parantem magna interpellasset, non modo Manfredum de Siciliae possessione deiecisset sed et ipsos Saracenos renovato bello Asiatico graviter ultus fuisset.</s>
  <s n="s9">Hanc tamen ultionem morte praevento Alexandro Deus Omnipotens sumi de perfidis voluit magna cum omnium laude a successore eius Urbano Quarto qui praedicata per utrasque Gallias cruce adversum Manfredum qui Saracenorum adiutus armis Picenum quoque agrum occupaverat, misso legato magna cum Gallorum manu superatoque apud Brixiam Uberto Pallavicino, Liguriae tyranno, universam Galliam Cisalpinam ac Etruriam in Sedis Apostolicae redegit potestatem, Saracenos quoque ex Umbris et Marsis profligatos trans Lyrim fluvium fugere compulit.</s>
  <s n="s10">In hoc tam magnifico cursu victoriae Urbanus defecit debitum naturae persolvens.</s>
  <s n="s11">Sed summus ille naviculae Petri gubernator ascito ad tam dignum opus idoneo nauclerio Clemente Sexto manus eius confortavit ad persequendum impiissimum Manfredum, quod quidem munus pontifex impigre exsecutus est mox quippe ut in Sedem est collocatus:</s>
  <s n="s12">Carolum filium Ludovici, Regis Franciae, sacramentis servandae fidelitatis et quotannis quadraginta milia aureorum nummorum census pendendi adactum Regemque Hyerusalem et Siciliae in Basilica Lateranensi declaratum misit in Manfredum quem apud Beneventum mirabili victoria superat et prostrato regnum eripit ac vitam, Saracenorum aliis trucidatis aliis in deditionem acceptis ac suis legibus vivere permissis.</s>
  <s n="s13">Pari cum his gloria celebratur nomen Martini Quarti qui Iohanne Cordela Sanctae Ceciliae presbytero Cardinali in Gallias misso crucem praedicare iussit adversus Petrum, Aragoniae Regem, qui Carolum, Regem Siciliae, de possessione regni deturbare conatus fuerat exercitumque in illius regnum ducere.</s>
  <s n="s14">Quod et fecit legatus; signatam enim Gallorum multitudinem una cum eorum rege Philippo duxit in Aragoniam.</s>
  <s n="s15">Multa oppida expugnat inter quae civitas Gerunda nominatur, Baleares insulas per deditionem accipit et cum Rege Aragonum gravi proelio conflixit.</s>
  <s n="s16">In quo rex ipse letali accepto vulnere haud post multos dies vita excessit , heredibus eius etiam regno excessuris nisi Gallorum copiae epidimia vexatae redire coactae fuissent.</s>
  <s n="s17">Recolitur magnis cum laudum praeconiis et Clementis Quinti memoria quamvis primus Curiam in Gallias transtulerit, qui Venetos Ferrariam occupare conantes primum monitos nec resipiscere volentes anathemate notavit, bona eorum publicavit totum per orbem eadem ferme die decreto promulgato quo per universam Galliam simul et Angliam ceterasque provincias negotiatorum omnis mercatura direpta est; deinde perseverante contumacia mittit in eos Rainaldum Cardinalem cognomento Pelaguram qui cruce signatum exercitum duxit in Venetos, iam suburbium Ferrariae una cum Castello Thedaldo tenentes quos proelio superatos excedere compulit.</s>
  <s n="s18">Post haec cum instauratis subinde ipsorum copiis varia fortuna conflictatus tandem magna victoria superat, in qua ad tria milia Venetorum cecidisse narratur, maiore parte classis adempta, tali vulnere repulsos Venetos.</s>
  <s n="s19">Pontifex non prius anathematis solvit vinculo quam centum milia aureorum in aerarium apostolicum intulissent.</s>
  <s n="s20">Post haec Iohannes Vigesimus Secundus sicut dignitatis ita et laudis secundum obtinuit locum, tum in multis tum praecipue in eo quod Nicolaum Estensem qui Argentam, Ravennatis ecclesiae oppidum, occupaverat a legato qui Bononiae praeerat proelio victum interdictorum sacrorum relaxatione nisi restituta Argenta minime dignatus est.</s>
  <s n="s21">Vicit hunc omni genere laudis Innocentius Sextus, maxime in eo quod Egidium Hispanum Cardinalem Sabinum e Gallia misit in Italiam ad purgandam tyrannis provinciam, nec eum sua fefellit opinio.</s>
  <s n="s22">Nam intra quintum annum cunctos Italiae principes populosque ad officium redegit singulosque Romandiolae, Marchiae Anconitanae et Patrimonii Sancti Petri tyrannos exegit, paucis dumtaxat exceptis quos studiosos Sedis Apostolicae noverat.</s>
  <s n="s23">Vicarios imposito censu constituit atque ex Italia abiit, Arduino Burgundo abbate Cistersiense successore accepto qui postea Bernabonem Vicecomitem apud Montemclarum adeo gravi superat proelio ut vix deinceps Brixianorum moenia sit tutatus.</s>
  <s n="s24">Non inferiore aut gloria aut felicitate et Urbanus Quintus illum ipsum Egidium mittit in Italiam adversus Bernabonem Bononiam et Regium, ecclesiae civitates, bello vexantem, quem incredibili victoria superavit, electissimis quibusque ducibus captis.</s>
  <s n="s25">Inter quos hi praecipue numerantur:</s>
  <s n="s26">Guido Folianus, Paulus Mirandula, Andreas Pepulus, Sinibaldus Ordelaphus, Gulielmus Cavalcabos et Azo Corigiensis.</s>
  <s n="s27">Bernaboni vero Franciae, Galliae ac Cypri regibus intercedentibus aegre pax a legato concessa est, quamvis culpa Bernabonis parum duratura.</s>
  <s n="s28">Quoniam paulo post Florentinis suppetias ferens legatus inter Aretium et Cortonam Iohannem Haucut, Anglicum genere Vicecomitum, ductorem ita superat ut dux ipse cum sex milibus ferme equitum in potestatem legati venerit.</s>
  <s n="s29">Hac victoriae fama permoti cuncti qui ab ecclesia defecerant in ditionem venere.</s>
  <s n="s30">Enimvero et Gregorius Undecimus non tulisset inter tot insignes patres obscuriorem de tyrannis palmam, si Florentini vel legatum vel duces ecclesiastici exercitus solitis suis fraudibus non elusissent, dolos nequaquam impune laturi nisi pontificem praematura mors occupasset.</s>
  <s n="s31">Maiore gloria Urbanus Sextus Romanum populum in Britones mittit agros Urbis vastantes qui apud Marinum oppidum ad internicionem caesi sunt.</s>
  <s n="s32">Et in Iohannam Reginam detestabilis diuturnique illius schismatis altricem Carolum filium Ludovici, Regis Ungariae, accersitum Regemque Apuliae declaratum non sine magni animi constantia mittit.</s>
  <s n="s33">Ausim his celeberrimis patribus Bonifacium Nonum annumerare qui quamvis ab antipapis imperio imminutus excogitato Annatarum praesidio multa per Italiam oppida ditionis Apostolicae partim per Ladislavum partim per legatum suum Sancti Eustachii Cardinalem cognomento Cossam in potestatem ecclesiae redegit; tametsi hic non parum addubitaverim maiore ne iste Pontifex laude dignus fuerit qui Ladislavum adiutum suis armis in Regnum Neapolitanum induxerit, an Alexander Quintus qui hunc ipsum regem ob insignem in Romanam Ecclesiam ingratitudinem in Concilio Pisano deposuit , iure regni Ludovico, Andagaviae duci, addicto .</s>
  <s n="s34">Non defuere etiam nostra aetate pontifices qui de tyrannis hostibusque ecclesiae praeclare triumpharent, ut Martinus Quintus de Brachio Montonio, Eugenius de Nicolao Fortebrachio et de Francisco Sforzia, Pius de duce Iohanne et Sigismundo Malatesta, Paulus de comite Aversae.</s>
  <s n="s35">Sed quoniam hi sicuti et illi quos paulo ante connumeravimus magis pro utilitate agrorum quam pro decore Sedis Apostolicae certasse creduntur, non mihi tanta laude digni videntur quanta multi alii pontifices qui vel paribus vel gravioribus periculis laboribusque auctoritatem, dignitatem libertatemque religionis Christianae tutati fuere, nullis parcentes difficultatibus, nulla discrimina formidantes.</s>
</p>
<p n="p8">
  <s n="s1">CAPITVLVM SEPTIMVM DE PONTIFICIBVS QVI IN CORRIPIENDO MORES REGVM ET PRINCIPVM FORTITER FECERVNT.</s>
  <s n="s2">Nam quantae vel illud laudis quod Felicem Secundum nulla adhuc vel tenui admodum potentia suffultum absterrere non potuit vel patris Constantini recens in Sedem Apostolicam beneficium quin filium eius Constantinum unicum totius orbis monarcham gravissimi anathematis feriret sententia et haeresis infamia notaret.</s>
  <s n="s3">Non minore certe admiratione et Gelasius Primus Anastasium Imperatorem excommunicavit quod faveret Achatio Constantinopolitano haeretico, quod factum postea decreto patrum comprobatum est sacrisque insertum legibus et declaratum imperatorum, quamvis sublime fastigium vicario Christi esse obnoxium.</s>
  <s n="s4">Unde et recepto inter sanctos Gelasio successor eius Anastasius latam adversum imperatorem sententiam secundo promulgavit, quae et ipsa inter patrum decreta recepta est.</s>
  <s n="s5">Sed sanctissimus pontifex Hormisda imperatore in perfidia sua perdurante maius aliquid contra illum ausus est.</s>
  <s n="s6">Misit enim ad illum legatos Eudoxium Ticinensem et Fortunatum Cathinensem episcopos Eventiumque presbyterum et Vitalem, diaconum Urbis Romae, qui hominem commonefacerent a tam exsecrabili pertinacia desistere; quibus nihil proficientibus mittit rursum eundem Episcopum Ticinensem et quendam alium episcopum nomine Pelegrinum et Polionem, subdiaconum Urbis, cum mandatis ut si iterum commonefactus imperator redire ad gremium ecclesiae recusasset exsecrationes in eum descriptas per civitates publicarent.</s>
  <s n="s7">At Anastasius cum legatos primum muneribus delinire frustra temptasset, probris et contumeliis affectos duobus tantum nautis deducendos ad Italiam exposuit mortem interminatus si eos ad aliquam Graeciae urbem advexissent.</s>
  <s n="s8">Legati quod per se divulgandis per civitates decretis adimplere nequeunt, per monachos in insulis oblatos efficere nequicquam temptarunt, quippe qui hominem magis quam deum veriti acceptos libellos ad imperatorem detulerunt.</s>
  <s n="s9">Quibus perlectis furore accensus imperator multas vesanias scribere iubet pontifici inter quae illud addere mandavit:Nos iubere volumus, non parere, ad quae verba extemplo ictus fulmine interiit dignas Salmonei superbiae exsolvens poenas et posteris universis praecipuum relinquens exemplum ut discerent iustitiam moniti et non temnerent divos.</s>
  <s n="s10">Hoc exemplo animatus postea Gregorius Secundus Leonem imperatorem tradidit Sathanae quod imagines Christi sanctorumque eius destrui mandasset.</s>
  <s n="s11">Merito inter decreta patrum ascripta est et Nicolai Primi sententia qua Lotharium imperatorem condemnavit quod pellicem quam prius monitus repudiaverat iterum uxori superduxisset, cuius sententiae relaxationem cum postea Romam supplex veniens ab Hadriano Secundo qui Nicolao suffectus erat mentitus Spiritui Sancto impetrasset Eucharistiamque ficto corde cum suis optimatibus de manu pontificis accepisset, mox gravi castigatione duriter correptus est.</s>
  <s n="s12">Nam omnes optimates qui centum fuisse feruntur infra annum mortui sunt, ipse autem placentiam rediens exitiali morbo in lectulum prostratus.</s>
  <s n="s13">Quid vero et de Urbani Secundi magnanimitate loquar?</s>
  <s n="s14">Qui cum in Gallia esset et in urbe Regis Gallorum Claramonte, non est tamen veritus Regem ipsum Philippum in Concilio coram cunctis patribus anathematis censura notare, propterea quod repudiata legitima coniuge in matrimonium sibi comitis Andagavensis uxorem copulaverat.</s>
  <s n="s15">Qua sententia accepta rex humiliter veniam postulavit et dimissa adultera coniugem reduxit.</s>
</p>
<p n="p9">
  <s n="s1">CAPITVLVM OCTAVVM DE PONTIFICIBVS QVI DIGNITATEM SEDIS APOSTOLICAE FORTITER TUTATI SVNT.</s>
  <s n="s2">Multos et alios pontifices hoc loco referre poteram qui in corripiendis principum populorumque moribus fortiter fecerunt, sed ad eos festinat oratio qui pro tuenda Sedis Apostolicae auctoritate vitam paene ipsam cum morte commutarunt.</s>
  <s n="s3">Quid enim hanc ob causam non est passus Alexander Secundus ab Henrico Tertio imperatore quo constanter tuente iura ecclesiae pontifice contra eum Episcopum Parmensem, nomine Cadulum, antipapam erexit validoque cum exercitu in sedem Petri bis collocare conatus est, bisque ab exercitu Pontificis divina quadam felicitate tanta cum suorum clade repulsus est ut imperator agnoscens caelestem pro pontifice pugnare virtutem supplex Romam ad eius pedes prociderit Cadulumque ipsius potestati permiserit, quem Alexander in Mantuano correptum Concilio benigne tamen habuit?</s>
  <s n="s4">Horret animus meminisse quae et quanta Gregorius Septimus perpessus est a sacrilego Henrico Quarto quod eum pontifex investituras ab episcopis accipere prohiberet, quam ob rem episcopi Galliae Cisalpinae facto apud Brixiam diaboli Concilio iubente Henrico Archiepiscopum Ravennatem antipapam constituunt nomine Clementis imposito.</s>
  <s n="s5">Hunc adoratum imperator Romam armata manu inducit ab eoque pollutam coronam accipit, tametsi illam prius e Nicolai Secundi manibus accepisset.</s>
  <s n="s6">Et cum semel per dolum captum pontificem Deus sua pietate confestim liberasset iterum veniens Romam eum cum Sacrosancto Senatu Apostolico in Mole Adriani obsidet, unde paulo post divina opitulante clementia a Guiscardo, duce Apuliae, turpiter repulsus est.</s>
  <s n="s7">Pontifex autem magno cum honore liberatus peierante totiens imperatore semper se in potestate Romani Pontificis futurum nullasque de cetero vel rebus vel hominibus sacris molestias illaturum.</s>
  <s n="s8">Haudquaquam minore vel miseratione vel laude Pascalis Secundi duodeviginti annos magna animi constantia sed non minore fortunae inconstantia dimicavit primum cum tribus antipapis invicem subcedentibus armis tamdiu decertans, quoad et ipsos tolleret et eorum fautores digna animadversione castigaret; deinde cum hostibus urbe Castellana et Benevento pulsis post haec cum Petro et Stephano principibus familiae de Columna urbem ac circumvicina oppida occupare conantibus, quibus non solum occupatas Cavas verum etiam Zagarolum et Columnam paternae hereditatis oppidum abstulit.</s>
  <s n="s9">Stephanum quoque Corsum ex Monte Alto et Ponticulo Patrimonium incursantem armis persecutus vix compescuit; altero oppidorum expugnato instauraverunt ei labores Petri Leonis et Leonis Frangapani ac Ptholomei Sublacensis perfidia quibus Pascalis iturus in Apuliam componendarum rerum gratia Urbem et adiacentia quaeque commendaverat.</s>
  <s n="s10">Nam ex propugnatoribus invasores facti ecclesiam Dei occupare conantes a redeunte cum magnis copiis Pontifice contriti sunt, toto Latio simul et Patrimonio ad officium redire coactis.</s>
  <s n="s11">Parta ubique pace Pontificem ad quietem iam spectantem Henrici Quarti subitus in Italiam adventus gravioribus curis afflixit.</s>
  <s n="s12">Prohibente et coronam et ingressum Urbis Pontifice priusquam ecclesiis quas everterat satisfecisset et episcopos suos quos contra ius fasque ordinari per largitionem fecerat ab ecclesiis amovisset, iuratus fallit fidem in Basilica Principis Apostolorum capto Pontifice una cum sacrosanctis patribus et in Montem Soractem abducto quo se et ipse imperator pulsus a Romanis ob indignitatem facinoris recipere coactus est.</s>
  <s n="s13">Liberatus tandem Dei pietate Pontifex et in Urbe summa omnium exceptus laetitia ac clamantibus cunctis Benedictus qui venit in nomine Domini, eisdem paulo post crucifigere hominem volentibus Urbe pulsus est propterea quod noluisset in locum patris demortui filium decimum annum agentem praefectum urbis subrogare.</s>
  <s n="s14">Comparato tamen potenti exercitu confestim seditiosos dignis afficit poenis.</s>
  <s n="s15">Discedens deinde in Apuliam Concilii celebrandi gratia rursum a tyrannis, rursum et ab Henrico plurimum fatigatus victor tandem evasit et ex omnibus difficultatibus Deo propitiante magnifice liberatus in pace quievit.</s>
  <s n="s16">Porro Alexandri Tertii quis umquam satis pro meritis laudare poterit viginti ferme annorum gravissima bella?</s>
  <s n="s17">Quae cum impiissimo Federico gessit totius orbis viribus maximis inter se cladibus assidue conflictantibus in quibus semper Deo partes Pontificis adiuvante Imperatoris copiae fusae profligataeque fuere.</s>
  <s n="s18">Maxime vero apud Alexandriam, Insubrium urbem, quam ex nomine Pontificis omnes Venetiarum Cisalpinaeque Galliae populi deserto ob duritiem Imperatore adversus eius vesanos impetus mira celeritate construxerant.</s>
  <s n="s19">Hanc inquam urbem Federicus longa obsidione potentissimoque exercitu frustra pressit et haud multo post saepius cum Mediolanensibus ac ceteris Cisalpinis congressus semper fusus fugatusque est, donec eum advenientes amici graviter increpassent monentes ne Deo tam apertis signis pro suo vicario dimicanti velit praeterea obsistere aut ipsius potentiae insuperabili Pharaonis duritia relictari.</s>
  <s n="s20">Tum demum imperator quamvis sero ad cor rediens Venetias ad Pontificem profectus provolutus ad pedes supplex veniam postulavit, iussam a Pontifice pro satisfactione accipiens expeditionem in barbaros qui tum civitatem sanctam Hyerosolimorum oppresserant, ad quam profectus ex itinere quodam in fluvio Armeniae casu interiisse dicitur corpusque ipsius a militibus Hyerosolimum delatum.</s>
  <s n="s21">Non te hoc loco certe praeteribo, pontificum insigne decus, Innocenti, in quo uno vita, mores, doctrina et rerum gestarum felicitas magna cum gloria decertarunt.</s>
  <s n="s22">Et cum esset nimium omnia abs te pro dignitate auctoritateque Sedis Apostolicae praeclare gesta recensere, illud unum non omittam, quod cum perfido contendens Othone incredibili omnium admiratione perfecisti .</s>
  <s n="s23">Nam cum is te favente monarchiam adeptus imperii simul et de tua manu coronam iuramento praestito, quod in canonibus patrum lectitatur fidem iurataque fefellisset sacra iuribus agrisque ecclesiae quae se defensurum fallaciter iuraverat usque adeo turbatis ut partem Regni Neapolitani usurparet magna abs te auctoritate et de honore et de potestate imperii detectus est.</s>
  <s n="s24">Federico Secundo te mandante ad tam sublimem honorem ab electoribus evecto unde Otho coactus est tamquam profugus externa quaerere praesidia seseque Iohanni, Regi Angliae, coniunxit adversus Franciae regem bellum gerenti.</s>
  <s n="s25">Quod audiens Innocentius, iratus merito Anglorum Regi tum quia Othonem a se depositum suscepisset tum quia ipse multos praelatos male tractaret, res Philippi regis ob defectionem comitum Flandriae ac Boloniensis iam prope afflictas et paene deficientes ita erexit ut deinceps hostes eius deos hominesque adversos senserint, et tandem collatis signis suprema clade fuerint affecti.</s>
  <s n="s26">In eo siquidem proelio Reginaldus, Comes Boloniensis, captus in carcere moritur Peronae.</s>
  <s n="s27">Similiter et Comes Flandriae, Fernandus, deductus Parisius vita excessit.</s>
  <s n="s28">Otho ex bello in Saxoniam profugiens misere interiit.</s>
  <s n="s29">Rex ipse Angliae compulsus est praelatis satisfacere et se vectigalem ecclesiae profiteri ultra denarium beati Petri centum marcharum auri quotannis censu constituto magnis sacramentis astrictus fidelem se Romanis pontificibus futurum.</s>
  <s n="s30">Excepit hanc Innocentii gloriosam palmam Gregorii Noni herculeus labor quem multos per annos perpessus est pugnans cum Federico Secundo veluti cum illa renascentium capitum hydra.</s>
  <s n="s31">Saepe enim ita bello attritus est ut supplex pacem veniamque pontificis advolutus genibus petierit.</s>
  <s n="s32">Sed respirandi accepta facultate reparatisque viribus indulgenti nimirum patri saepe bella instauravit, non modo huic verum etiam ipsius successori Innocentio Quarto quo Federicus antequam in sedem esset collocatus amicissimo erat usus usque adeo ut familiares Federici audita Innocentii creatione laetabundi domino gratularentur.</s>
  <s n="s33">Solus imperator admodum tristatus respondisse fertur:Quem cardinalem amicum habuimus, pontificem inimicissimum sumus habituri.</s>
  <s n="s34">Callebat enim hominis magnanimitatem iniuriarum minime patientem.</s>
  <s n="s35">Itaque secutum est.</s>
  <s n="s36">Nam Innocentius inito pontificatu cum frustra Federicum ad sanitatem redire cohortatus esset in Concilio Lugdunensi omnium consensu et imperii et regnorum iure privavit, ob quod factum gravissimis bellis certatum est.</s>
  <s n="s37">Et post multas urbium populorumque calamitates Federicus cum sexaginta hominum milibus Parmam biennio obsessam ad deditionem ferme adduxerat ut iam stativa castrorum in modum urbis munire coepisset in quae eversam Parmam transferre destinaverat, et abrogato veteri nomine Victoriam vocitare unde et iam nummos ex nomine novae urbis victorinos percusserat.</s>
  <s n="s38">Sed Deus Omnipotens qui eligere solet humilia ut fortia quaeque confundat.</s>
  <s n="s39">Excitato legati apostolici spiritu qui cum multis auxiliaribus copiis Parmam tuebatur confudit et Federicum nihil tale metuentem.</s>
  <s n="s40">Legatus enim per eruptionem fuso fugatoque milite armis eum castrisque exuit, in quibus cum vasis aureis atque argenteis coronam quoque maximi pretii imperator dicitur amisisse.</s>
  <s n="s41">Ea fractus plaga dum saepius bellum pontifici instaurare conatur tandem a Domino morbo correptus manibus filii praefocatus scelestam animam expiravit iustissimo Dei iudicio, quippe qui filium suum primogenitum Henricum quem regem Italiae creaverat in Apulia quod ecclesiae faveret taeterrimo inclusum carceri morte affecerat.</s>
  <s n="s42">Causae bellorum fuere quod Federicus ab ecclesia a puero educatus fotusque atque iuvenis adhuc imperator declaratus et ab Honorio Tertio Romae coronatus tamdiu in potestate ecclesiae fuit quoad mater christianissima illum in officio continuit.</s>
  <s n="s43">Ea mortua ex alumno ecclesiae factus est acerrimus hostis ne et aetatis illius pontificibus materia deesset virtutis et futuris insigne exemplum pro amplitudine Sedis Apostolicae graviter agendi.</s>
  <s n="s44">Quo et confirmatus Clemens Quintus Ludovicum, Ducem Bavariae, quod sibi imperatoris nomen absque auctoritate Sedis Apostolicae usurpaverat citatum prius riteque damnatum deposuit et antipapam ab eo in se erectum fratrem quendam nomine Petrum ad se Avinionem deductum in carcerem coniecit.</s>
  <s n="s45">In quo haud multo post vita excessit, Bavarius autem defuncto Clemente cum multam praeclare fortitudinis materiam et Benedicto Duodecimo Et Clementi Sexto dedisset caelestibus terrestribusque invisus turpiter interiit.</s>
</p>
<p n="p10">
  <s n="s1">CAPITVLVM NONVM DE PONTIFICIBVS QVI INIVRIAS EPISCOPORVM FORTITER VLTI SVNT.</s>
  <s n="s2">Pergrande mihi volumen scribendum esset si pontificum singulorum praeclara facinora quae pro tuenda vel ecclesiae vel Sedis Apostolicae dignitate perstrenue gesserunt exarare vellem.</s>
  <s n="s3">Sed ex multis pauca delibasse sufficiat si illud unum lectorem admonuerimus Romanos pontifices non minus pro privata quam pro publica ecclesiae auctoritate fortiter fecisse.</s>
  <s n="s4">Ausus est enim Innocentius Primus Archadium toti orbi imperitantem anathematis innodare vinculis quod Iohannem Chrysostomum de ecclesia Constantinopolitana in Archadiam relegasset, quam ob rem imperator erratum correxit et castigationem paternam aequo animo tulit.</s>
  <s n="s5">Eadem severitate corripuit et Celestinus Tertius Henricum imperatorem quod manus violentas in aliquos archiepiscopos immisisset.</s>
  <s n="s6">Similiter et Urbanus Secundus excommunicavit Gallatiae regem quod episcopum provinciae inaudita causa in carcerem coniecisset.</s>
  <s n="s7">Pari censura animadvertit et Nicolaus Primus in Leonem Armenum imperatorem Constantinopolitanum quod Ignatium patriarcham deposuisset Fotino quodam suffecto, propter quod Adrianus Secundus qui Nicolao successit missis Constantinopolim Donato Hostiensi et Stephano Nucerino episcopis ac Martino ecclesiae Romanae diacono ad Basilium imperatorem synodum episcoporum celeberrimam congregavit quae Octava universalis est appellata in qua Fotinus sathanae traditus est et Ignatius in sedem suam restitutus.</s>
  <s n="s8">Excommunicavit et Paulus pontifex Constantinum ac Leonem imperatores quod Constantinus Episcopum Constantinopolitanum nomine Constantinum Romani pontificis decreta tuentem verberibus necasset atque in eius locum Nicetam Spadonem subrogasset.</s>
  <s n="s9">Quam ob rem imperator eo usque vesaniae prolapsus est ut foedus cum Saracenis percusserit putans se ea re maiorem pontifici stomachum facturum.</s>
  <s n="s10">Henricus quoque, rex Anglorum, ob persecutionem Thomae Archiepiscopi Canturiensis usque adeo castigatus est ut coactus sit una cum primogenito suo vectigalem se ecclesiae Romanae profiteri atque in verba iurare legatorum A. tituli Sancti Laurentii in Lucina et T. tituli Sanctae Vestinae, presbyterorum Cardinalium, qui ad hoc ipsum missi fuerant seque deinceps in potestate Romanorum pontificum perpetuo futurum sine fraude dolove.</s>
  <s n="s11">Et quamvis se de morte archiepiscopi legitime purgasset, de vexatione tamen et occasione mortis culpam humiliter fassus est eo quod illi qui martyrem occidissent rem se gratam sibi facturos existimassent pro cuius criminis expiatione iussus est comparatis totis viribus in bellum Asiaticum adversus barbaros proficisci.</s>
  <s n="s12">Interea vero loci ducentos milites primo quoque tempore Hyerosolimam transmittere regiis sumptibus militaturos et milites quidem misit, expeditionem autem in Asiam morte intercepto patre filius per se adimplevit.</s>
  <s n="s13">Inter hos magnanimos pontifices annumeratur et Iohannis Tertii Decimi constantia qui censuris ecclesiasticis non destitit vexare Ugonem Capet quod Arnulphum fratrem Lotharii, Regis Franciae, et patruum ultimi Ludovici de Remensi episcopatu amovisset illegitimos natales causatus et quendam Gilbertum eius loco suffecisset donec Arnulphus amoto Gilberto suae ecclesiae fuit restitutus.</s>
  <s n="s14">Adicienda est hoc loco et Bonifacii Octavi digna in Philippum, Regem Francorum, censura.</s>
  <s n="s15">Qui Episcopum Apameensem missum a pontifice ad se cohortandum ad expeditionem Asiaticam capessendam in vincula coniecerat propterea quod episcopus precibus nihil proficientibus minas addidisset.</s>
  <s n="s16">Id ubi rescivit pontifex misso Archidiacono Narbonensi Philippum admonere publice iussit Apameensem dimitteret et si dicto minus audiens foret audientibus omnibus illi denuntiaret Regnum Franciae ob contumaciam regis violatumque ius gentium ad Sedem Apostolicam devolutum, his adderet exsecrationes et Francos omnes a iuramento quo regi astricti tenebantur absolveret.</s>
  <s n="s17">Quae omnia cum archidiaconus ut mandata erant rite peregisset territus Philippus episcopum liberum abire iussit.</s>
</p>
<p n="p11">
  <s n="s1">CAPITVLVM DECIMVM DE PONTIFICIBVS QVI PRO RE PVBLICA CHRISTIANA FORTITER FECERVNT.</s>
  <s n="s2">Ac ne forte aliquibus videatur Romanae Sedis Antistitibus maior pro rebus ecclesiae quam pro Rei Publicae Christianae principumque ipsius amplitudine atque salute cura suscepta libet hoc loco ex innumeris pauca quaedam delibare quibus latrantium ora undique obstruantur.</s>
  <s n="s3">Quis enim enumerare posset omnium ferme Romanorum pontificum indefessos labores quos abinde quo primum barbari coeperunt Romanum vastare imperium pro salute populorum perpessi sunt?</s>
  <s n="s4">Quis recensere valebit exhaustos totiens ecclesiae thesauros pro redemptione captivorum?</s>
  <s n="s5">Quos Symachus , Iohannes Quartus et Iohannes Sextus, Gregorius, Leo, Eugenius Secundus atque alii complures divi antistites ex asse erogarunt, sacris non parcentes aut signis aut vasis utque aliis per orbem ecclesiis simile pietatis opus obire liceret decretis canonibusque sanxerunt.</s>
  <s n="s6">Infinitum esset singulas persequi provincias; unius quaeso Italiae facta in memoriam revocamus quadrigentis et eo amplius annis fatiscente Romano imperio barbarorum assiduam servitutem pertulit Italia, prementibus eam invicem Alanis, Herulis, Gothis, Vandalis, Hunnis, Longobardis, Saracenis ceterisque nationibus, dabant ei bibere de poculo quod ipsa aliis propinaverat et iuxta Iohannis vaticinium nulla gens fuit quae illi non miscuerit duplum aut acceptae fornicationis turpitudinisque debitas vices non reddiderit.</s>
  <s n="s7">Inter has calamitates afflictionesque innumeras solo pontificum solatio refocillata est hi prece, hi pretio, hi auctoritate ceterisque id genus quando ius fasque omne saevientibus cesserat armis laborare non cessabant barbarorum lenire rabiem, miserandasque Italorum favore reliquias vertere, se in omnes facies et vel ad humillima descendere munera modo supplicum, modo sequestrorum, modo vadum, modo oratorum fungi officio, nil denique omittere quod posset vel multis vel paucis prodesse oviculis.</s>
  <s n="s8">Et non cessante Deo diversas phialas irae suae super faciem Italiae infundere incendioque ac ruinis ut quondam castra Hebraeorum vastare, non cessabant et pontifices exemplo Aaron nunc thure, nunc sacrificiis ipsius placare faciem et modo hos, modo illos angelo exterminatori subducere.</s>
  <s n="s9">Quicquid agrorum, quicquid urbium, quicquid populorum per Italiam superesse cernitis, totum tantae patrum pietati sollicitudinique debetur.</s>
  <s n="s10">Surrexerat ab aquilone malum et a septemtrione tempestas valida oborta est quae vastatis Mysiis, Illyrico, Pannoniis totoque Norico ingressa Italiam duce Atila omnes Venetiarum Transpadanasque civitates violentissimo turbine everterat.</s>
  <s n="s11">Perstabant attoniti populi et veluti ruentem caelorum violentiam emortuis paene animis taciti expectabant, non munitionibus, non viribus fidentes ullis, auxilii autem non modo facultas verum etiam spes omnis iam pridem interierat.</s>
  <s n="s12">Ecce Leo verus illius Leonis de tribu Iuda vicarius venientem prospiciens lupum animam suam posuit pro ovibus suis, non exspectavit ut saepta Padi perrumperet, occurrit Atilae apud Mintium amnem multo quidem felicius quam Romani Poeno et non in arcu aut in gladio verum tantum in nomine Domini voracissimam bestiam retrocedere coegit.</s>
  <s n="s13">Redditus est enim bestiae sensus et oculi caecutientes aperti sunt quibus pontificis caelestes comites intuitus flammeo armatos gladio ex superbissimo prosiliens solio ad pedes venientis procidit.</s>
  <s n="s14">Quibus deosculatis iussus abire rediit, pontifex autem longe clariorem omnium imperatorum palmam nullius suorum sanguine perfusam Romam reportavit.</s>
  <s n="s15">Cuius quamvis non adeo facilem, non minus tamen utilem paucis post annis et Iohannes Secundus rettulit de sacrilego Theodorico qui Arriana infectus labe quod audisset Iustinum imperatorem totum per orientem templa Arrianis ademisse universam Italiam gladio ferire destinaverat et vindictam quam de imperatore sumere non poterat in matrem omnium exercere imperatorum.</s>
  <s n="s16">Id metuens divus Iohannes e pontifice orator factus per tot terrarum mariumque discrimina tamquam privatus Constantinopolim navigat et pro salute Italiae persuadet imperatori ut Salvatoris exemplo sinat haereticum Lolium cum orthodoxo grano usque ad messem crescere ne forte collectores zizaniae et triticum evellant.</s>
  <s n="s17">Paruit monitis imperator et accepta de manu pontificis corona honoratum veneratumque dimittit, magnam sibi felicitatem obvenisse reputans quod vicarium Christi multo ante tempore non visum Graeciae suscipere hospitio meruisset.</s>
  <s n="s18">Non minore post haec gloria Iohannes Sextus Campanos Hernicosque liberavit ab immanissimis armis Gisulphi, Beneventani ducis, qui rapacissimi more lupi in miserandas saeviens pecudes omnia ferro flammisque populabatur, non modo abigens pecudes verum etiam incolas omnes in servitutem abducens, donec veritus intentatam a pontifice caelestem iram redire coactus est restitutis omnibus oppidis et captivis quoad per aerarium apostolicum licuit a pontifice redemptis.</s>
  <s n="s19">Sane et Constantinus pontifex fluctuante orientali imperio Constantinopolim navigavit componendarum rerum gratia.</s>
  <s n="s20">Inter Philippicum et Iustinianum Secundum Deo monita pontificis usque adeo approbante ut omnes dictis Constantini non parentes cita incesserit paenitudo simul et correptio.</s>
  <s n="s21">Cuncti enim intra paucos menses misere interierunt, quam ob rem Anastasius cognomento Artemius qui Philippico sublato imperium adeptus est extemplo missis Romam ad Constantinum legatis pollicitus est se in potestate ipsius et catholicae fidei acerrimum defensorem perpetuo futurum.</s>
  <s n="s22">Suscepit libenter et Zacharias pontifex pro pace populorum peregrinationem cernens totam bello ardere Italiam, Luithprando, Langobardorum Rege, Transimundum, Ducem Spoletanum, armis persequente.</s>
  <s n="s23">Cumque nihil per legatos proficeret, ipse comitante clero Romano regem apud Narniam adiit, a quo magna cum veneratione susceptus quicquid voluit impetravit.</s>
  <s n="s24">Nam et Ducatum Transimundo restitutum est, tametsi illum rex nepoti suo Agrando dedisset, et cuncta oppida ex Sabinis capta reddita Romanis.</s>
  <s n="s25">Restituta est et Ancona in Picentibus et quicquid per Etruriam a Longobardis fuerat occupatum.</s>
</p>
<p n="p12">
  <s n="s1">CAPITVLVM VNDECIMVM DE TRANSLATIONE IMPERII ORIENTALIS.</s>
  <s n="s2">His atque huiusmodi laboribus fatigati Summi Pontifices cum se viderent tantis necessitatibus non sufficere, ipsos autem imperatores magis quae sua sunt quam quae Iesu Christi quaerere coeperunt, crescentibus in dies malis maiora comparare remedia.</s>
  <s n="s3">Serpebat enim longe lateque ille Machomectus draco qui cadens de caelo tertiam secum partem stellarum detraxerat et dimissis quaque satellitibus totum ferme orbem sacrilegis implicitum spiris crudeliter vinciebat, occupaverat Asiam, Africam universam ditioni suae adiecerat.</s>
  <s n="s4">Et transmisso mari omnes insulas, partem Galliarum, utrasque Hispanias, multam denique ipsius Italiae partem in potestatem suam redegerat.</s>
  <s n="s5">Alteram nihilominus barbaris prementibus cum Stephanus Secundus divino usus consilio afflictis Christianorum rebus novum patronum et libertatis assertorem parare instituit.</s>
  <s n="s6">Itaque tum secordiae tum perfidiae damnato imperatore Leone transtulit imperium in Gallos.</s>
  <s n="s7">Notaverat enim, veluti quondam Samuel prophetico spiritu David puerum inter Iese filios, Carolum qui postea Magnus ex rebus gestis cognominatus est in domo Pipini patris ad quem olim pontifex venerat opis adversum Longobardos indigus, hunc inquam Carolum imperatorem designavit quod in manu eius non dubitaret dominum salutem populo suo daturum.</s>
  <s n="s8">Atque ideo mortuo Stephano Adrianus Primus quoniam ita fieri consueverat eum patritium creavit.</s>
  <s n="s9">Demum a Leone Tertio coronam adeptus, tametsi aliquid in his varient scriptores, illud certo omnibus convenit, hunc praeclarum non modo Italiae verum totius Europae salvatorem pontificum cura ac providentia datum qui miserandam non dominam ut olim sed provinciam praedae barbarorum expositam de tam longa turpique servitute liberaret.</s>
  <s n="s10">Liberavit autem non solum Italiam verum etiam universam Europam usque ad Savum et Histrum imperii sui fines.</s>
  <s n="s11">Pari vel diligentia vel prudentia quamvis in re impari Gregorius Quartus saluti Siciliae consuluit armis Saracenorum gravius laboranti, qui cum Venetos et principes occidentales ad ferendam Siculis opem frustra requisisset, alteris magnitudinem classis Saracenorum reformidantibus, alteris in re communi socia arma Imperii Orientalis desiderantibus, cerneretque pontifex rem Siculorum celeriori egere auxilio Scipionis Africani quondam salubri usus consilio Bonifacium Corsicae comitem armis Etruscorum adiutum iubet primo quoque tempore in Africam traicere, qui prospera usus navigatione expositisque feliciter copiis haud procul ab Utica quater cum hoste signis collatis tam grandi barbaros strage affecit ut desperatis rebus maturaverint suos ex Sicilia revocare.</s>
  <s n="s12">Hoc pacto et Sicilia providentia pontificis est servata et Bonifacius cum victrici classe diviti onusta praeda ovans in patriam reversus est.</s>
  <s n="s13">Praetereo hic Sergii Secundi labores quos gravissimos pertulit in sedandis fraternis cladibus dividendoque filiis Ludovici paterno imperio.</s>
  <s n="s14">Praetereo Iohannis Tertii Decimi studium quo Sveropili principis Dalmatiae armis Saracenos a Iohanne Decimo relictos e Monte Gargano deturbavit incredibilique affectos clade tota Italia excedere compulit.</s>
  <s n="s15">Praetereo complures alios qui pro singulorum vel populorum vel civitatum salute ingentem sollicitudinem adhibuerunt.</s>
  <s n="s16">Ad Urbanum Secundum venio cuius memoria omni sane veneratione consecrata habetur propterea quod primus inter pontifices recuperandae Hyerusolimae curam suscepit, atque ob id in Galliam profectus Concilio apud Claramontem habito adeo persuadendo valuit ut amplius quam trecenta hominum milia assumpto crucis signo nomina in militiam Christi dederint.</s>
  <s n="s17">Inde reversus Italorum quoque aemulatione vel gloriae vel virtutis non multo minorem numerum in Christiani nominis hostem armavit, qua expeditione non modo Terra Sancta sed et maior pars Asiae Saracenis Turcisque adempta est.</s>
  <s n="s18">Huius pontificis virtutem Pascalis Secundus imitatus susceptum Asiaticum bellum multa ope ita adiuvit ut nostri longe lateque per Asiam imperitarent.</s>
  <s n="s19">Horum exemplum secuti plerique omnes Romani Pontifices usque ad nostram aetatem huiusmodi expeditionibus certatim studium operamque omnem navare non cessaverunt.</s>
  <s n="s20">Sed heu dolor frustra ac nequicquam rebus nostris segnitia atque discordia principum Christianorum semper in deterius labentibus olim nemo fuit Christianorum principum qui suadente Romano Pontifice talem militiam auderet detrectare; obibant hoc munus per se principum praestantissimi quique pulchrumque mori pro rege suo Christo arbitrabantur et eius vicario refragari nefas.</s>
  <s n="s21">Nimium esset vel nomina ipsa pontificum referre quorum auspiciis innumeri ferme reges imperatoresque nostri non minus late Romanum propagarunt imperium quam illi quondam auspiciis consulum militantes.</s>
  <s n="s22">Subiugaverant enim Asiam, Aegyptum vectigalem fecerant et universa Africa tributum nostris pendebat.</s>
  <s n="s23">Ast nunc his omnibus pulsi quin et maiore parte Europae amissa extremum eius angulum aegre tutamur.</s>
  <s n="s24">Ceterum de his alias erit expostulandi locus.</s>
  <s n="s25">Nunc ad illud revertamur, Pontifices Romanos, si quis eorum Annales diligentius inspexerit semper tam publice quam privatim Rei Publicae Christianae praecipuam curam gessisse, nec minus pro salute unius regni quam pro toto imperio fuisse sollicitos.</s>
</p>
<p n="p13">
  <s n="s1">CAPITVLVM DVODECIMVM DE PONTIFICIBVS QVI MALOS PRINCIPES DEPOSVERVNT ETC.</s>
  <s n="s2">Zacharias Primus regem Francorum Ildericum quod tantae potestati esset inutilis regno deposuit, et Pipinum Caroli Magni patrem iussit baronibus subrogari.</s>
  <s n="s3">Similiter et Rex Portugaliae a baronibus de negligentia iustitiae accusatus ab Innocentio Quarto diademate privatus est, fratre eius Alfonso coronato.</s>
  <s n="s4">Carolus ille Magnus cum Cassilionem ducem Bavariae foederatum haberet sed rebelles arma in eum sumere noluit nisi prius apud Adrianum Primum communem totius orbis patrem querelam deposuisset.</s>
  <s n="s5">Pontifex audita causa Formosum et Damasum episcopos ad Cassilionem mittit qui admonerent hominem fidem datam iurataque servare foedera, quod si nollet utrumque in se ecclesiae gladium propediem exspectaret.</s>
  <s n="s6">Interea mandat imperatori ab armis absistere quoad experiretur, si posset errantem oviculam sine vi et sanguine ad caulas Christi revocare; obtemperat Pontifici potentissimus Imperator et singulari modestia ut in omnibus aliis vicario Christi morem gessit.</s>
  <s n="s7">Dux autem Bavariae magis auctoritatem pontificiam quam imperatoria arma veritus paruit mandatis.</s>
  <s n="s8">Ludovicus huius Caroli filius cum et pietate et constantia iure sceptra patris excepisset multosque per annos summa cum dignitate imperasset vergens ad senectam filiis imperium partitus est.</s>
  <s n="s9">Lotharium Caesarem designavit Italiamque illi gubernandam comisit, Pipinum regem declaravit Aquitaniae, Lodovicum Germaniae principem, quartum Franciae regem constituit qui Carolus Calvus est cognominatus; cumque has titulo tenus provincias possiderent patre omnem summam rerum administrante filii morarum impatientes ut quondam Absalon sollicitatis populis factaque coniuratione insurgunt in patrem eo necessitatis adigunt, ut privatus monasterium paene ingrediretur.</s>
  <s n="s10">Huius facinoris indignitate permotus Gregorius Quartus filios rebellesque populos gravissimis censuris ferire non destitit, quoad restituto in solium patre omnes se ipsius potestati permisissent.</s>
  <s n="s11">Innocentius Tertius Regem Francorum graviter increpavit, quod Regem Angliae iusto amplius vexaret, ostendens ad Sedem Apostolicam spectare contentionem duorum principum et cognoscere et dirimere unde et missis eo legatis quod viris erat inter reges decretum est et pars Aquitaniae quae ad regem Angliae spectabat illi restituta.</s>
  <s n="s12">Hac eadem ratione et Alexander Quartus Venetos atque Pisanos tum belli socios vehementer corripuit quod contra iussa sua cum Genuensibus apud Ptholomaidem pugnassent, nec prius Venetorum legatos ad se admittere voluit, quam omnes Genuensium captivos, quorum maximus numerus erat incolumes dimissos esse accepisset.</s>
  <s n="s13">Similiter et Innocentius Quintus Florentinos cum ceteris Etruscis bellum in perniciem Pisanorum molientes gravioribus ecclesiasticae censurae minis ab incepto absterruit.</s>
  <s n="s14">Venetos quoque ac Genuenses mutuis invicem cladibus grassantes si vel parum supervixisset ab armis abscedere compulisset.</s>
  <s n="s15">Miserat enim ad illos ea de re legatos magna cum auctoritate, ceterum morte praeoccupato pontifice infectis negotiis rediere.</s>
  <s n="s16">Quid illud Alexandri Quarti quantae fuit pietatis quod intelligens ab Ezelino saevissimo tyranno cunctas paene Venetiarum civitates occupatas, ipsam autem Mantuam gravi obsidione pressam, Philippum Archiepiscopum Ravennatem cum potenti exercitu ad ferendam miseris opem propere transmittit qui celeriter provinciam ingressus primo impetu deturbato e Patavio tyranni praesidio urbem in libertatem vendicat, quo facto Ezelinus coactus est Mantuanam solvere obsidionem et cum nullam recuperandi Patavii spem superesse cerneret duodecim milia Patavinorum qui in castris illi militabant per exquisita crudelitatis supplicia ad unum necavit.</s>
  <s n="s17">Cuius tam exsecrandae impietatis paucos post dies superatus captusque apud Soncinum oppidum meritas exsolvit poenas; non modo ipse vero et frater ipsius Albericus Tarvisio a legato pulsus cum uxore ac liberis debito supplicio affectus est.</s>
  <s n="s18">Quibus sublatis pontificis opera pax simul libertasque restituta est non tantum Venetiarum civitatibus sed etiam ipsis Cisalpinis, paucis dumtaxat exceptis quas Obertus Pallavicinus permittente pontifice mansuete benigneque gubernabat, quoad supervixit Alexander.</s>
  <s n="s19">Ceterum eo mortuo Pallavicinus deposita ovina pelle quam metu pastoris ad tempus assumpserat lupus qui erat apparuit pecudesque sibi creditas vorare occipit quibus avarae gulae non sufficientibus alienas rapere non destitit, donec iussu Urbani Quarti a Guidone Episcopo Antisiodorensi adeo gravi vulnere repulsus est ut omissa omni praeda vitae necessaria desideraverit.</s>
  <s n="s20">Nequaquam minore pietate Gregorius Decimus exulum Florentinorum calamitatem miseratus, profectus Florentiam illos in patriam reduxit, tametsi abeunte in Galliam pontifice a contrariae factionis civibus pulsi fuerint, propter quod a Gregorio anathematis vinculo sunt colligati.</s>
  <s n="s21">Exules nihilominus non multo post a Nicolao Tertio misso in Etruriam Latino cardinali nepote suo non solum Florentiae verum etiam per ceteras omnes provinciae civitates sunt restituti, magistratibus cunctis in urbibus pro arbitrio pontificis constitutis.</s>
  <s n="s22">Insigni benignitate et Martinus Quartus vehementer laboravit Luchinum Turianum vicarium in Etruriam ab imperatore missum ac ex Miniate oppido Lucenses Florentinosque assiduis infestantem incursionibus a cervicibus eorum submovere.</s>
  <s n="s23">Ventitabant enim frequenter in Etruriam Cisalpinamque Galliam imperatorum vicarii veluti famelicae ferae ad proiecta cadavera per speciem procurandarum provinciarum, re autem vera ad expilandas pecuniis provincias abigendasque a miserandis civitatibus praedas.</s>
  <s n="s24">Proinde Bonifacius Octavus precibus Etruscorum commotus liberat vexatione provinciam missumque Gabilionem ab Adulfo, Alemaniae Rege, iubet abscedere.</s>
  <s n="s25">Concessa Etruscis immunitate propter quam octuaginta milia aureorum pontifici a civitatibus dono data sunt.</s>
  <s n="s26">Pari beneficio Benedictus Duodecimus Cisalpinos affecit vacante imperio per Ludovici Bavari depositionem constituto Luchino de Vicecomitibus Lombardiae vicario; Mastino autem de Scala Veronae ac Vicentiae; Philippino Gonzaga Mantuae ac Regio; Obitione Estensi Ferariae, Mutinae, Comachio Argentaeque; Albertino Cararia Patavio praefectis.</s>
  <s n="s27">Enimvero vicit hos omnes Innocentii Secundi paterna erga filios sedulitas qui, cum accepisset hos ferme omnes quos modo nominavimus ex pastoribus lupos effectos insuper et alios innumeros per Italiam ebulisse tyrannos, misit Egidium cardinalem cuius superius mentionem fecimus cum potentissimo exercitu, quo non modo ex terris ecclesiae verum ex universa ferme Italia tyrannos partim exegit partim ab iniuriis temperare compulit.</s>
  <s n="s28">Ceterum legato Italiam egresso, cum tyrannorum nonnulli ad ingenium redissent et Bernabos Mediolanensis cum Florentinos tum alios circumvicinos populos bello lacesseret, missus iterum ab Urbano Quinto Egidius Bernabonem maximis victum proeliis domo propria pellere decreverat, nisi multorum regum exoratus precibus veniam male merenti dedisset.</s>
  <s n="s29">Bernabos enim haud multo post quietis impatiens Iohannem Anglicum clam datis stipendiis in Florentinos submittit qui illos bello vexaret.</s>
  <s n="s30">Cuius facti indignitate permotus legatus Florentinorum vices egregie ulciscitur.</s>
  <s n="s31">Misit enim Thomam Obitionem cum tribus milibus equitum maiore peditum numero adiecto, qui nactus inter Cortonam et Aretium Anglicum superat atque capit toto ferme cum equitatu cuius numerus sex milium fuisse memoriae proditum est.</s>
</p>
<p n="p14">
  <s n="s1">CAPITVLVM TERTIVM DECIMVM IN QVO INVEHITVR CONTRA DETRACTORES PONTIFICIS SIXTI.</s>
  <s n="s2">Numquam finem facerem si vellem singula persequi quae vel hi vel alii Sedis Apostolicae antistites tam pro dignitate ecclesiae quam pro Rei Publicae Christianae salute fortiter fecerunt.</s>
  <s n="s3">Cum nulla fuerit aetas, nulla in orbe regio quae benignitatem eorum paternamque erga se pietatem ac vigilantiam non sit experta.</s>
  <s n="s4">Nos vero his quamvis paucis satis tamen lectorem docuisse videmur praestantissimis quibusque Romanis pontificibus frequenter usu venisse obsistere audaciae pessimorum et perversos ac contumaces quos salutaribus monitis nequeunt armis ipsis summa cum omnium laude ad officium revocare, tueri Sedis Apostolicae dignitatem, libertatem defendere ecclesiae, iura possessionesque eius vendicare, ulcisci non minus principum quam praelatorum iniurias et tyrannos ubique persequi, civitatibus et populis suam restituere libertatem.</s>
  <s n="s5">Ubi nunc sunt illi qui iacentes in luto audent in caelo ponere os suum et sedentes in tenebris ingnorantiae ac in umbra peccatorum non erubescunt iudicia Domini diiudicare?</s>
  <s n="s6">Ubi sunt sceleratissimi Iulianistae qui per dolum et ludibrium Syracusani tyranni facultates praedantur ecclesiae?</s>
  <s n="s7">Ubi sunt vafri Farieseorum discipuli qui ex oculo fratris festucam festinant detrahere et trabem de luminibus suis amovere non curant?</s>
  <s n="s8">Perspicaces in aliena errata et in sua crimina prorsus caeci imponentes aliis onera insupportabilia quae ipsi vel minimo digitulo movere refugiunt.</s>
  <s n="s9">Ubi sunt audacissimi nebulones qui cum blasphemo Semei audent Christo Domini maledicere et eius sacerdotes per insolentiam in ius vocare?</s>
  <s n="s10">Constantinus ille Magnus iure ac merito totius orbis imperator, cum in Concilio Niceno congregati toto ex orbe praesules varias ad eum invicem querelas detulissent et datis libellis iudicium postularent, imperator pro tribunali residens astantibusque episcopis Multas inquit ad me attulistis querimonias et causarum vestrarum a me sententiam flagitatis.</s>
  <s n="s11">An ignoratis quoniam vos nostri iudices estis?</s>
  <s n="s12">Vos autem illius iudicio reservamini qui vos nobis pastores constituit.</s>
  <s n="s13">Ad ipsius vos remittimus examen.</s>
  <s n="s14">Ego autem tantum abest ut vos iudicem quod si quem vel minimum sacerdotum turpius quid operantem conspicerem meo adopertum palio protegerem turpitudinemque absconderem patris.</s>
  <s n="s15">His dictis libellos ut acceperat obsignatos in accensum rogum quem ad hoc ipsum parari iusserat conflagrandos proiecit, lege per universum orbem promulgata ne quis saecularium iudicum quempiam sacris initiatum pateretur ob quampiam causam ante tribunal suum protrahi.</s>
  <s n="s16">Unde et ceteri quique piissimi imperatores relaxante nonnumquam aliquid de iuribus suis ecclesia vel meritis ipsorum vel suae necessitati aut nihil sumpserunt aut sumptum tantisper retinuerunt quoad utilitati ecclesiae expedire visum est.</s>
  <s n="s17">Quorum factorum quoniam referti sunt utriusque iuris codices meminisse supervacaneum duxi.</s>
  <s n="s18">Hinc mihi sciscitari libet quid ad haec dicent aut quid respondebunt impudentissimi balatrones qui nihil iustum, nihil ducunt honestum quod non sit vel avaritiae vel alii cuipiam libidini suae consentaneum.</s>
  <s n="s19">Quin et Christi sacerdotibus alias audent scribere leges quamvis eas quas iam olim universi sciverunt populi, patres sanxerunt, principes terrae auctores fuere, recepit totus orbis et Deus ipse de summo caelo in honorem filii sui quem constituit heredem universorum tot signis atque prodigiis stabilivit ac confirmavit admonens universos reges terrae ut serviant Domino in timore et exsultent illi cum tremore adorentque scabellum pedum eius quoniam sanctum est.</s>
  <s n="s20">Et tamen non desinunt filii Belial sedem suam ex adverso in aquilone erigere unde pater eorum Diabolus deturbatus est iudiciaque iustitiae iudicare.</s>
  <s n="s21">Licet tibi furari et mihi cognitum furtum vendicare non licet?</s>
  <s n="s22">Licet tibi latrocinari et me a latronibus tueri non licet?</s>
  <s n="s23">Licet tibi per violentiam fores effringere et mihi vim arcere a meis foribus non licet?</s>
  <s n="s24">Immo certe licet, licuit semperque licebit, et prohibere nefas meritasque exposcere poenas turpiter errantum.</s>
  <s n="s25">Neque ullus umquam fuit qui negaverit fas esse auctoribus legum contra legem facientes secundum legem iudicare.</s>
  <s n="s26">Lex quippe propter transgressores posita est ita ut qui secundum legem peccant secundum legem et puniantur.</s>
  <s n="s27">Nemo se credat sine legibus vivere aut ita se palpet ut putet sibi eadem licere quae libent, cum et ipsi terrarum principes quamvis solutos se legibus agnoscant volunt tamen vivere secundum leges, quoniam etsi humanis non teneantur, divinis tamen usque adeo astricti sunt ut non ignorent potentibus potentia parata tormenta.</s>
  <s n="s28">Proinde et tu si censuras legis evitare cupis caveas committere in legem, alioquin legitimum iudicium exspecta.</s>
</p>
<p n="p15">
  <s n="s1">CAPITVLVM QVARTVM DECIMVM DE MONARCHIA SVPREMA ET POTESTATE SVMMI PONTIFICIS.</s>
  <s n="s2">At qui, inquies, pontifici paci studere convenit et tibi profecto belli ipsius causas non sufficere, alioquin frustra tibi blandiris cum noveris Dominum iussisse infructuosam effodi arborem.</s>
  <s n="s3">Sed qui infructuosam tolli praecipit , noxie minus parcendum mandavit, aut quomodo res publica Christiana consisteret, si certum rectorem qui eius habenas temperaret non haberet?</s>
  <s n="s4">Et cum principatus multorum malus cognitus sit ad unum et ratio philosophorum et ipsa natura summam rerum iure detulit, quae nulli alii rectius committi potuit in terris quam illius vicario qui solus unus rector cunctorum est et gubernator.</s>
  <s n="s5">Huius rationis virtutem Plutarchus ad Traianum scribens appositissimo expressit commento asserens rem publicam corpori esse persimilem cuius caput imperator est; maximus autem pontifex ita se habet in re publica ut animus in corpore qui singula membra fovet regitque ipsum quoque caput menti debet obsequium, quippe quod ea sola divini capax consilii eiusque legum solertissima interpres est.</s>
  <s n="s6">Propterea et Iulius Caesar, ne omnino cuiquam foret subiectus maximum quoque se pontificem fieri voluit.</s>
  <s n="s7">Huic disciplinae manus dederunt potentissimi caesares, quamvis in falsa religione constituti.</s>
  <s n="s8">Et tu in hac clarissima Christianae religionis luce putas te putridissimum membrum non solum absque capite verum etiam absque anima in eius corpore vivere posse.</s>
  <s n="s9">Insuper et blatras tibique ulcera curari quereris et strumosus salutarem novaculam refugis eo usque vesaniae progressus ut pes capiti legem scribere non erubescas.</s>
  <s n="s10">Nam ut excusseris maligne imperatorium iugum, non tamen idcirco putaveris et pontificium te excussisse.</s>
  <s n="s11">Potestas enim eius, potestas sempiterna et regnum ipsius in omni generatione ac progenie.</s>
  <s n="s12">Memineris praeterea oportet te non nisi auctoritate munereque Sedis Apostolicae imperiali potestate esse subtractum , pro quo accepto beneficio tu cum ceteris Tuscis ut superius docuimus in aerarium Bonifacii Octavii octuaginta milia aureorum intulisti iure iurando in verba pontificis praestito semper te in potestate Sedis Apostolicae futurum.</s>
  <s n="s13">Unde usque ad hanc diem consueverunt praetores tui magistratum ineuntes persancte iurare fideles se Romanis pontificibus futuros nihilque adversus eorum dignitatem statumque molituros.</s>
  <s n="s14">Necesse siquidem est quamdiu vixerit corpus unam inesse virtutem, quae vitiata curet membra debilia confirmet et concordet invicem dissidentia ipsiusque legibus singula pareant et obsequantur.</s>
  <s n="s15">Sic et in unaquaque re publica necesse est unam esse supremam potestatem quae subiectos principes ita gubernet ac moderetur ut alium alii iniuriam inferre minime permittat et siquid ab ipsa pateris non eius censuram sed tuam culpam accusaveris.</s>
  <s n="s16">Ac nequis me haec magis argute quam vere dixisse existimet, recenseat diligenter obsecro omnes pontificum imperatorumque annales.</s>
  <s n="s17">Illud nimirum liquido deprehendet fluctuante Sede Apostolica Christianos populos graves fecisse iacturas; ea vero in portu navigante aut nihil aut parum admodum incommodi sensisse.</s>
  <s n="s18">Nullum fuit in Sede Apostolica schisma quod item non sciderit et rem publicam Christianam multisque bellis ac calamitatibus afflixerit, praecipue hoc ultimum quod partim segnitie partim malignitate principum Christianorum quadraginta et eo amplius annis cum durasset, nec esset in ecclesia unus qui cuncta pro imperio regeret.</s>
  <s n="s19">Res Christianorum per Asiam atque Africam penitus collapsa est et per Europam in diversis provinciis praecipue autem in Italia tam grandis plaga accepta ut multis postea annis graviter sit laboratum.</s>
  <s n="s20">Referti sunt omnes historiarum libri quantis bellorum ruinis ac incendiis tota flagraverit Italia quamdiu pontifices Romani ab ecclesia Romana longius abfuere, ut non modo ratio verum et ipsa potentior ratione experientia saepe docuerit clavum totius rei publicae Christianae non nisi Romani pontificis manu posse salubriter regi.</s>
  <s n="s21">Quo a puppi excuso navem ipsam vel parva ventorum violentia complura fecisse naufragia ; contra vero illo rectore puppim obtinente, quamvis maximis in tempestatibus, neminem esse periclitatum nisi quis sese furiosus aut male prudens extra navem in fluctus sponte eiecerit.</s>
  <s n="s22">Horum aliquot periisse fateor haudquaquam naucleri imperitia vel culpa, verum sua vel imprudentia vel temeritate, unde siquis hoc vastum vitae pelagus incolumis enavigare cupit rectori navis se permittat necesse est eiusque increpationes aequo animo ferat.</s>
  <s n="s23">Salutaris enim eius disciplina est et nimia indulgentia admodum perniciosa.</s>
</p>
<p n="p16">
  <s n="s1">CAPITVLVM QVINTVM DECIMVM DE IVSTIS CAVSIS BELLI CONTRA TYRANNOS.</s>
  <s n="s2">At certe, dices, mitiorem decet esse pontificem et te, inquam, a criminibus continentiorem.</s>
  <s n="s3">Proh caelestium omnium terrestriumque fidem cottidie ad defectionem sollicitantur ecclesiae vicarii, cottidie manus filiorum adversus matrem armantur, cottidie dotis praedia occupantur, dirripiuntur facultates, iura opprimuntur, violatur libertas, presbyteri vincuntur, trucidantur sacerdotes, praesules omnifariis afficiuntur contumeliis, Levitae ministrique altaris Christi more pecudum mactantur.</s>
  <s n="s4">Ipsi quoque pontifici nullam pacem permittunt et tamen ab eo pacem poscere non verentur, leniunt sermones suos super oleum.</s>
  <s n="s5">Ipsi autem sunt venenosissima iacula, genua cum Iudaeis salutantes flectunt et tamen dant mitissimo principi alapas.</s>
  <s n="s6">Irritator est arrogans petitor non placator, nec quaerit pacem qui adversum alium infensum stringit ferrum.</s>
  <s n="s7">Vis desinat pastor lupum persequi?</s>
  <s n="s8">Desinat et lupus in pecudes grassari.</s>
  <s n="s9">Tyranni omnes lupi sunt et fures, quippe qui non intrant per ostium, non ovium, sed suam quaerunt utilitatem pinguissimas quasque vorantes lanasque earum cum ipsa cute detrahentes.</s>
  <s n="s10">Atque ideo merito in eos a summis pontificibus semper saevitum est, ab ipsis autem legibus arma ad persequendum ultro delata, non modo impunitate concessa tyrannorum occisoribus verum etiam amplissimis propositis praemiis quibus complures priscorum apud suos divinos promeruerunt honores, reputantibus sapientissimis quibusque libertatis munus maius esse quam ut ab hominibus praestari possit, propterea quod compertum est mentis nostrae liberam facultatem non nisi divinitus delargitam.</s>
  <s n="s11">Idcirco et liberatores corporum censuerunt pari cum superis honore colendos.</s>
  <s n="s12">Sic Libero, sic Herculi praecipue propter exactos orbe tyrannos caelos patuisse crediderunt.</s>
  <s n="s13">Sic Agrigentini deorum in numero Zenonem Eleatem philosophum retulere cuius monitis adhortationibusque Phalarim oppressere.</s>
  <s n="s14">Sic Pausaniam qui Philippum, Dendam qui Amintam, Evagoram qui Evarchum, Dicearchum qui Archelaum, Pytonem et Heraclidem qui Cotym peremerunt.</s>
  <s n="s15">Sic ceteros per Graeciam tyrannorum percussores sua quemque civitas divinis honoribus dignata est statisque quotannis ac solemnibus caerimoniis cum immortalium laudum carminibus prosecuta.</s>
  <s n="s16">His tam praeclaris meritis tanta gratitudo apud ingenuos populos exstitit ut non solum his qui illa praestassent verum etiam qui ausi fuissent divini nihilominus habiti sunt honores, ut ab Atheniensibus Harmodio ac Aristogitoni quod patriam Dioclis tyrannide liberare conati essent aeneae statuae sunt dicatae.</s>
  <s n="s17">Quae etiam apud hostes tanta in admiratione fuere ut Xerxes devictis Athenis solis illis pepercerit atque in regnum suum translatas veneratione fecerit dignas, donec a Seleuco in Graeciam relatae sunt, quo ex itinere a Rhodiis publico hospitio exceptae memorantur ac in sacris suis pulvinaribus collocatae.</s>
  <s n="s18">Porro et Cypri magnificis caerimoniis multos per annos Anaxarchi Philosophi memoriam coluere, quod in manibus a Nicocreonte tormentis excruciatus neminem tamen prodidit coniuratorum, quin et abreptam dentibus commanducatamque linguam quam tyrannus convicia ipsius ferre non praevalens praecidi iusserat in os furentis proiecit.</s>
  <s n="s19">Pari veneratione ob parem virtutem Syracusani Theodorum affecerunt.</s>
  <s n="s20">Et Cratei adversus Archelaum conatus tanta sunt celebritate excepti ut eorum gloria nostris quoque uigeat temporibus toti etiam posteritati supervictura.</s>
  <s n="s21">Enimvero et apud Romanos Titi Annii, Quinti Servilii Ahalae, Scipionis Nasicae, Lucii Opimii, Marii, Ciceronis utriusque Bruti aliorumque complurium qui sua opera atque consilio violatores Romanae libertatis sustulerunt, memorari sempiternae immortalitati est consecrata, praestitibus autem tantus honor tributus, quantus umquam a mortalibus diis ipsis tribui potuit .</s>
  <s n="s22">Brutum matronae omnes mortuum velut publicum parentem legitimo luctu defleverunt.</s>
  <s n="s23">Gaii Gracchi caput interfectoribus auro pensatum est.</s>
  <s n="s24">Ciceroni togato quod alii nemini supplicatio decreta et post insignes totius senatus gratiarum actiones ab universo populo primus pater patriae est consalutatus.</s>
  <s n="s25">Simile quid et a nostris factitari cernimus qui tametsi assertores suos inter deos non referant, quippe quod id munus non humanae sed divinae opis recte intelligunt, illud tamen quod proximum est liberis in civitatibus usurpari cernimus, illos dies quibus tyrannorum quispiam vel pulsus vel enectus est supplicationibus, sacrificiis agendisque Deo immortali gratiis sollemnes haberi, accepto a maioribus illis exemplo qui circumventum in templo Antiochum propter usurpatam Hierosolymarum tyrannidem per insidias sacerdotum instructas consilio ceciderunt, celeberrima illius die quotannis sollemnitate statuta non solum Hierosolymis verum etiam toto orbe habitantibus Iudaeis, ut ex ipsis litteris videre licet quarum exemplar in secundi Macchabaeorum libri exordio per singulos annos ab ecclesia lectitatur.</s>
  <s n="s26">Non extimuerunt religiosissimi viri tyranni tabo sanctissimi templi parietes respergere, quippe quod non polluisse sed expiasse potius sancta arbitrati sunt, illius cruore qui nihil sanctum reliquerat, nihil impollutum.</s>
  <s n="s27">Meminerant praeterea in lege Domini praeceptum homicidas ab ipso altaris cornu avellendos esse necique tradendos.</s>
  <s n="s28">Abstrahe inquit Dominus homicidam a cornu altaris mei et interfice, sed qui homicidis sanctum negavit perfugium multo magis latronibus ac parricidis.</s>
  <s n="s29">Tyrannorum singuli iure latronum parricidarumque crimine damnantur, quippe qui patriae suae violentas iniciunt manus et vitae strangulant libertatem, publicas privatasque praedantur facultates:</s>
  <s n="s30">non ut in nemore latrones, verum in medio urbis hos spoliant honoribus, illos patrimonio nudant, istos paternis avitisque excludunt laribus, alios in exilium agunt, alios confictis damnatos criminibus extremo afficiunt supplicio, spolia miserorum satellitibus partiuntur, munia civitatis optimis debita pessimis quibusque largiuntur.</s>
  <s n="s31">Unde civium praestantiores, quorum virtus tyrannis semper formidolosa esse consuevit, ex lautissima plerumque fortuna in tantam incidunt calamitatem, ut vitam praecario cibo transigere cogantur; matronae pudicissimae nobilissimaeque aliena trahere pensa, filii liberaliter educati, ne fame intereant, durissimas servitutis subire conditiones, virgines vero paternae dotis fraudatae praesidio adiguntur partim indigna generis sui inire connubia, partim (quod auditu quoque scelerosum est) infami corporis quaestu victum quaeritare.</s>
  <s n="s32">Non mihi si linguae centum oraque centum, aenea vox esset, singulas miserorum poenas, calamitates ac aerumnas enumerare possem , quae non una domus sed innumerae familiae, vici, castellae, oppida, urbes, civitates, populi atque provinciae a nefandissimis tyrannis assidue patiuntur, ut mirum non sit si in publicos humanae societatis hostes summus ille regnator publica templa sacraque omnia armaverit, ipsas quoque aras suas infestas eis reddiderit ac exitiales.</s>
  <s n="s33">Hinc et Salamon ille regum omnium sapientissimus imperii a Domino accepti principia tyrannorum sanguine voluit consecrare.</s>
  <s n="s34">Nam et Adoniam fratrem ad regnum praeter ius fasque aspirantem morte afficere non dubitavit et Ioab cornu altaris tenentem in tabernaculo Domini occidi iussit quod Adoniae affectandae tyrannidis auctor exstitisset.</s>
  <s n="s35">Quid ita?</s>
  <s n="s36">Nempe quod divina edoctus sapientia didicerat, nihil illis sanctum, nihil tutum esse debere qui omnia profanare, omnia violare ausi fuissent.</s>
  <s n="s37">Ceterum quid tua, dices, si illos volens patitur populus?</s>
  <s n="s38">Male, inquam, quisquis es, cum hoc responso de nobilissimo mereris populo qui illum non modo infra vilissimos deicis sed etiam ingenita humanae naturae spolias dignitate, simul et generi Italico numquam acceptam inuris notam.</s>
  <s n="s39">Neque enim ulla fuit in orbe natio aut minus servitutis patiens aut magis cupida dominationis quam Italia:</s>
  <s n="s40">singuli quique Itali ad imperium nati videntur regalesque animi vel pauperrimos non deficiunt.</s>
  <s n="s41">Hinc assidue in civitatibus seditiones, hinc tanta parendi impatientia, hinc ardentissima honorum cura, hinc importuna magistratuum ambitio, hinc adeo flagrans libertatis cupido quae etiam agrestes in tantum vellicat ut Nursinorum, Cassianorum, Samarinensium ceterorumque alpestrium nimium ipsius studium ridere soleamus.</s>
  <s n="s42">Nullum est tam vile oppidum, nullus tam silvester pagus qui prae amore desiderioque libertatis emori non cupiat.</s>
  <s n="s43">Et tu mihi affirmare audes praestantissimum non modo Hetruriae sed et totius paene Italiae populum volentem lubentemque tyranno servire?</s>
  <s n="s44">Absit hoc a florentissima civitate dedecus, absit a celeberrimo populo adeo grandis ignominia.</s>
  <s n="s45">Barbarorum istud est flagitium et illarum gentium stultitia quae suam nequeunt perspicere dignitatem; ingenuorum vero prudentiumque animorum libertas vitae ipsi semper praelata est.</s>
  <s n="s46">Inde Mutii patientia , inde praesens Coclidis animus, inde consulis Decii pro legionibus devotio, inde patrum Gallis exhibitum iugulum, inde fratrum in fratres, parentum in liberos capitalis diraque animadversio.</s>
  <s n="s47">Inde tot adita pericula, tot expetitae pro libertate mortes, ut mirum non sit exteris principibus Romam urbem regum visam fuisse:</s>
  <s n="s48">tot namque reges habebat quot senatores, tot principes quot populares.</s>
  <s n="s49">Nunc quoque istuc ipsum Venetiis, Florentiae, Genuae, Senae multisque aliis in civitatibus per Italiam visere licet, quamvis minore potentia, non tamen minore animi generositate.</s>
  <s n="s50">Quis est igitur tam mentis emotae, tam rudis ingenio aut tam rerum imperitus, qui credere queat populum Florentinum, sagacissimum callidissimumque, volentem liberis carere suffragiis, carere proventibus, carere honoribus, carere nobilitate, exhauriri pecunia, potestate exinaniri?</s>
  <s n="s51">Aut quis umquam dixerit aequis illum spectare oculis sua vectigalia in privatum inferri aerarium, nobilissimas deleri familias, opprimi probitatem, iustitiam venumdari, trahi ad supplicia insontes, agi in exilium concives, divelli sua viscera et per universum dispergi orbem, honores quos ipse praestare consuevit ab aliis exspectare, nullum posse afficere beneficio, nullum solitis exornare muneribus, nemini vel auxilio esse vel presidio?</s>
  <s n="s52">Quis, inquam, haec atque talia innumera sanum populum lubenter perpeti crediderit?</s>
  <s n="s53">Ego vero deceptum prius, modo coactum tantam indignitatem sustinere minime dubitaverim.</s>
  <s n="s54">Solent quippe ad tyrannidem aspirantes, omnifariis beneficentiae dolis imprudentes plebis illicere animos, lascivientium cervicibus occultos inicere laqueos, et post molles chamos lupatis frenis ora constringere atque ita iniectis sellis virga dorsum cedere, calcaribus fodere latera ac in omne opus violento uti servitio.</s>
  <s n="s55">His artibus, ut refert Aristoteles, Phidon apud Argivos, Phalaris apud Agrigentinos, apud Leontinos Panitius, Cypsellus apud Corinthios, apud Athenienses Pisistratus, et Dionisius apud Syracusanos tyrannidem occuparunt.</s>
  <s n="s56">Solus id populus Romanus diu multumque diligentissime cavit nullisque muneribus, nullis praetiis, nullis largitionibus adduci potuit ut suam cuipiam vel venderet vel committeret libertatem, quin et Cassium, Melium, Manlium, utrumque Gracchum, Saturninum, Drusum compluresque alios partim agraria partim aliis pestiferis legibus perniciosius sibi blandientes crudeliter trucidavit.</s>
  <s n="s57">Hanno quod Carthaginensium attemptasset libertatem diriorem in se saeviendi civibus suis praestitit occasionem.</s>
  <s n="s58">Nam et ipse per singula excruciatus membra cruci suffixus est et filii cognatique omnes etiam insontes morte mulctati sunt, ne quis aut ad imitandum tam audax facinus aut ad ulciscendam tyranni necem ex tam scelerata familia superstes relinqueretur.</s>
  <s n="s59">Huiusmodi studiis generosissima illa Venetorum res publica (quod perpetuum fore imprecor) mille et eo amplius annis integram illibatamque libertatem servavit, nulla adeo alia opera praeter quam quod neminem passa est diutius populi gratiam aucupari et vel paululum se incivilius efferentes e vestigio depressit.</s>
  <s n="s60">Numquam enim eximia civis potentia rei publicae exstitit salutaris.</s>
  <s n="s61">Docuerunt id apud Romanos complures sed maxime Cinna , Marius ac Sylla, quos ferunt non prius cedere desiisse quam desinerent qui cederentur.</s>
  <s n="s62">Magnae pesti rei publicae et Sertorii potestas fuit, maior Pompei, Caesaris, Crassi atque Antonii.</s>
  <s n="s63">Sed quid ego antiqua consector exempla, cum nostra haec aetas multo pluribus sit referta?</s>
  <s n="s64">Quis enim tam latum Genuensium imminuit imperium aut ipsam rem publicam foedissime subdidit servituti quam nimiae quorundam civium facultates?</s>
  <s n="s65">Quis Pisanorum evertit opes alius quam potens Gambacurta Pisanus?</s>
  <s n="s66">Quicquid Perusia passa est, civium praepolentium opera passa est.</s>
  <s n="s67">Quicquid malorum sentit Bononia, totum id proceribus ipsius merito deputatur.</s>
  <s n="s68">Tifernum pristina floreret felicitate nisi populus in Vitellum iusto indulgentior fuisset.</s>
  <s n="s69">Retineret antiquam amplitudinem Tudertum si Claravallensium Cathalanorumque familias sublimius non extulisset.</s>
  <s n="s70">Quantae pesti Ioacchinus Asculanis, Spoletinis Placidus, Princivallus Viterbiensibus, Gentilis Urbevetanis fuerit, innumerae hominum strages multaeque moeniorum suorum ruinae abundae testantur.</s>
  <s n="s71">Nec mirum quidem, quoniam nemo incolumi grege pavit leonem, nemo lupum nisi in perniciem pecoris educavit.</s>
  <s n="s72">Quod licet a principio male caverit populus Florentinus, non tamen nunc adeo stupidum illum existimaverim, quin vel negligentiae vel nimiae indulgentiae nimia sentiat detrimenta.</s>
</p>
<p n="p17">
  <s n="s1">CAPITVLVM SEXTVM DECIMVM DE NECESSARIIS CAVSIS BELLIS SVSCEPTI.</s>
  <s n="s2">Non sentit, inquies, nec omnino curat.</s>
  <s n="s3">Non sentit et fanaticus insanam phrenesim nec stolidus filius putridum membrum.</s>
  <s n="s4">Non tamen idcirco providus pater utrumque curare desinit.</s>
  <s n="s5">Nam et insanum vinculis colligatum patientem medellae praestat et insanabile ulcus si aut potione aut cataplasmate sanare nequit priusquam cetera vitiet membra vel urere cauterio vel ferro pia crudelitate excindere festinat.</s>
  <s n="s6">Talem se erga filios et summum exhibere patrem necessitatis est, non voluntatis.</s>
  <s n="s7">Cum saepe meminerit Heli summum sacerdotem quod filiorum palparet crimina non emendaret, et sella pontificia et ipsa vita pariter deiectum audit praeterea prophetica voce hortantem se Dominum ut non desinat opponere se murum pro domo Israel quae est ecclesia sua:</s>
  <s n="s8">Et si videris inquit impium nec corripueris eum, impius quidem in impietate sua morietur.</s>
  <s n="s9">Sanguinem autem ipsius de manu tua requiram.</s>
  <s n="s10">Non una impietas in manibus invenitur tuis et te incastigatum abire confidis?</s>
  <s n="s11">Tu siccarius in cives, tu in nobiles latro, tu in socios populator, tu in insontes homicida, tu patriae libertatis occupator, tu expilator aerarii, tu bonorum proscriptor, tu ecclesiarum effractor, tu divinorum contemptor, tu sacrorum profanator, tu violator sanctorum, tu fautor pessimorum, tu omnium malorum adinventor, perturbator pacis, ecclesiae oppugnator et omnis catholicae religionis temerator.</s>
  <s n="s12">Tamen te iniuste castigari lamentaris ut perliquidum pateat pristinam tuam in divos munificentiam dolosam fuisse et per speciem pietatis avaritiam coluisse memor illius maiorum tuorum sceleratissimi documenti, quo suos admonere non desinebant ditari cupis?</s>
  <s n="s13">Eleemosynas tribue et malus esse non desinas.</s>
  <s n="s14">Audi, furum omnium furacissime princeps, quid adversum te tuique similes iam pridem Dominus clamitat apud prophetam:Furem videbas et currebas cum eo, et cum adulteris potionem tua ponebas.</s>
  <s n="s15">Haec fecisti et tacui.</s>
  <s n="s16">Existimasti inique quod ero tui similis.</s>
  <s n="s17">Arguam te et statuam contra faciem tuam.</s>
  <s n="s18">Et ad vicarium suum ait:Ecce constitui te hodie super gentes et super regna ut evellas et destruas, disperdas et dissipes, aedifices et plantes.</s>
  <s n="s19">Propter hoc et duos ei dedit gladios:</s>
  <s n="s20">alterum quo ipse accinctus uteretur, alterum quem ministri iussu ipsius tantum educerent in vindictam malorum.</s>
  <s n="s21">Laudem vero bonorum edicto proposito anima quae non oboedierit sacerdoti morte moriatur.</s>
</p>
<p n="p18">
  <s n="s1">CAPITVLVM SEPTIMVM DECIMVM DE TVRCO BELLO A PONTIFICIBVS SVSCEPTO.</s>
  <s n="s2">Ais tamen hoc gladio melius Turci quam Christiani perirent, melius profecto modo per te liceret.</s>
  <s n="s3">Sed cum te Turcorum omnium nefandissimum exhibeas multisque Turcis tecum conglobatis penetralia pontificis oppugnes, non sinis illum externis arma inferre.</s>
  <s n="s4">Impudentissimum os, Turcorum socius, in Turcos proficisci hortaris et sanctissimam expeditionem quam semper perturbasti nunc demum maligne collaudas, cupiens arma quae sustinere non potes vel in amicos derivare quo pariter agnoscaris et sociorum proditor et rei publicae Christianae desertor.</s>
  <s n="s5">Quin et quereris desertos Venetos audaciter quidem, quandoquidem tu eorum desertor iure appellari non possis quos nunquam iuvisti.</s>
  <s n="s6">At iuvit quidem SIXTVS pontifex validamque classem magnis impensis instructam totiens illis auxilio misit.</s>
  <s n="s7">Iuvit et Regem Ungariae unicum religionis Christianae propugnatorem, missis quotannis multis pecuniis, plures in dies missurus nisi illas militibus tuis machinationibus obsistentibus dare cogeretur.</s>
  <s n="s8">Pro dolor!</s>
  <s n="s9">Discrucior animo et prae nimia indignatione totus corde disrumpor quotienscumque audio quosdam balatrones pontificem in Turcos adhortari, nec satis demirari queo qua impudentia audeant umquam illius expeditionis mentionem facere cui ipsi non modo ullam opem non tulerunt, sed et obstinatissime restiterunt totisque viribus assidue adversati sunt.</s>
  <s n="s10">Ultimi Hiberi et extremi Zimbri, totoque orbe penitus divisi Britanni et Scoti liberius de Turcorum bello loqui possunt quam quidam principes Italiae.</s>
  <s n="s11">Illi enim et superioribus et nostris temporibus a nuntiis acciti pontificum tot terrarum spatia legatorum sedis apostolicae signa armati secuti sunt certamque occumbere mortem non dubitaverunt.</s>
  <s n="s12">Hi vocantibus frustra totiens pontificibus non solum pedem non moverunt verum et plerique pecunias cura pontificum ad id bellum a populis emendicatas per dolum et fraudem intervertere non erubuerunt.</s>
  <s n="s13">Nonnulli vero arma, machinas, ceterumque bellicum apparatum clam hostibus sufficere non destiterunt.</s>
  <s n="s14">Quadringentis et eo amplius annis bellum Asiaticum adversum Turcos et Saracenos auctoribus Summis Pontificibus gestum est, tantumque cessatum quantum per schisma non licuit et hoc ipsum occasione quorundam Italorum et coeptum et fotum.</s>
  <s n="s15">Nulla fuit gens, nulla per Europam natio quae et milites et sumptus ad id libenter non praestiterit.</s>
  <s n="s16">Hispani, Anglici, Galli, Germani, Poloni, Boemi, Pannones, Illyrici tot suis regibus ducibusque ac nonnullis imperatoribus amissis numquam tamen hanc expeditionem detractarunt quotiens illam Sedis Apostolicae antistitibus libuit instaurare.</s>
  <s n="s17">Soli Itali (quod dicere dispudet) et hi quidam perpauci bis aut ad summum ter tanto in numero arma sumpsisse memorantur, Venetis dumtaxat exceptis qui ut plerique alii partim gloriae partim religioni partim propriae utilitati servientes ut olim ita et nunc aliquid amplius fecisse narrantur.</s>
  <s n="s18">Ceteri Italorum ferme omnes utinam non tam obfuissent quantum non profuerunt.</s>
  <s n="s19">Atque ut antiquiora omittam libet breviter huius aetatis vel perfidiam nostrorum repetere vel secordiam.</s>
  <s n="s20">Felicis recordationis Eugenius quamvis a regulis Italiae assidue vexaretur instructam tamen egregiam classem nepoti suo ex fratre Cardinali et Vicecancellario Sedis Apostolicae in Turcos ducendam tradit, eodem tempore misso in Germaniam ac Pannoniam alio Sedis Apostolicae legato Iuliano Cardinali Sancti Angeli maximum coegit exercitum, quibus copiis terra marique Turcum aggressus ita undique coangustavit ut tota Europa excedere cogeretur, nisi quorundam Italorum proditione atque auxilio fuisset adiutus.</s>
  <s n="s21">Pulsus nihilominus Illyrico est totaque Mysia, Macedoniae ac Thraciae maiore parte amissa, tantaque strage ad radices montis Emi affectus ut amplius quam sexaginta hostium milia eo in proelio caesa memorantur, nostris quoque non incruenta victoria fuit, quippe qui et multum suorum numerum et regem Ungariae legatumque apostolicum amiserit.</s>
  <s n="s22">Renovavit hoc bellum Calixtus Pontifex qui magnis hostem terra marique calamitatibus afflixit.</s>
  <s n="s23">Classis enim eius duce Ludovico Patriarcha Aquilegiensi omnes maritimas Turcorum oras diu multumque vexauit.</s>
  <s n="s24">Terrestres autem copiae a Iohanne Carvasallo item Sancti Angeli Cardinali comparatae apud Taurinum Mysorum seu Triballorum emporium quod vulgo Belgradum appellant saevissimorum Turcorum imperatorem castris exutum adeo profligaverunt, ut vulneratus mutatis subinde equis non prius fugam sistere ausus sit quam tercentis ferme milibus passuum se ad Andrinopolim delatum esse cognoverit.</s>
  <s n="s25">Ea in pugna tot milia Turcorum caesa sunt ut prae faetore cadaverum teterrima lues totam infecerit regionem nec campis nec fluminibus sepulturae eorum sufficientibus.</s>
  <s n="s26">Aderat victore cum exercitu legatus una cum praestantissimo invictissimoque duce Iohanne Blanco iugum Turcorum ex cervicibus Thraciae Graeciaeque proculdubio excussurus nisi dux veneno interceptus et legatus ob id moerore correptus in lectulum decubuisset.</s>
  <s n="s27">His tot tantisque curis ac sumptibus laborantem Pontificem omnes Italorum principes non modo milite sed ne uno quidem obolo adiuvare voluerunt.</s>
  <s n="s28">Quin et arma et pecunias quas populi pietatis studio pontifici contulerant plurima ex parte variis artibus interverterunt, maioraque cum rege Alfonso in Turcos paranti aperte restiterunt.</s>
  <s n="s29">Mortuo Calixto Pius suffectus est, qui ut primum cathedram attigit Petri animum in Turcum intendit Mantuamque profectus cunctos ad se exemplo maiorum excivit principes Christianos quo communibus omnium armis communem omnium hostem fortius aggrederentur per quos Italorum coepta steterit expeditio ipsi si tacere vellent totus non taceret orbis.</s>
  <s n="s30">Dum haec ita geruntur Turcus sollicitatus ab heresiarchis sectae Manichaeorum quibus male libentibus baptizatis rex Bosnae homines beneficiis honoribusque demulcere cupiens munitissimas quasque regni arces crediderat, universo Illyrico quod nunc Bosna cognominatur per proditionem potitur rege ipso Stephano capto et trucidato, regno autem eius maximis ruinis cladibusque affecto, quarum ego missus a Pontifice non parva pars exstiti; nam undeviginti meorum amissis ipse post maxima pericula incredibilesque labores divina potius quam humana ope servatus evasi.</s>
  <s n="s31">His rebus non fractus sed vehementius accensus caesareus ille invictissimusque Pontificis animus festinat externa quaerere praesidia.</s>
  <s n="s32">Quando domesticis Italorum se desertum animadverteret, dimittit per universas Christianorum provincias legatos:</s>
  <s n="s33">ad Hispanos, Britannos, Gallos ac Germanos et me rursum in Pannones destinat ad excitandum invictissimum Regem Ungarorum illis miserandis Illyricorum reliquiis opem ferre pollicentibus ad id bellum partem sumptuum quibusdam Italorum legatis.</s>
  <s n="s34">Capesso iussa nactusque regem haud longe a Belgrado cum victore exercitu incredibilique praeda e Mysia redeuntem, paucis mandata expono.</s>
  <s n="s35">Neque enim cupidissimus parendi animus multis se monere passus est, ducit impigre quamvis appetente iam hieme militem in Illyricum et intra tres menses me semper castra sequente septuaginta ferme oppida Turcis eripuit ac ex clarissima totius regni urbe Iaize in qua reges residere sunt soliti hostes pellit, toto procul dubio regno pulsurus si promissae ab oratoribus pecuniae datae fuissent.</s>
  <s n="s36">Interea pontifex maiora molitus maximos terra marique fecerat apparatus, ex multisque terrarum provinciis innumeras contraxerat copias et per Italiam ab ecclesiis cleroque suo ac a volentibus populis in tanti bellis sumptus non paucas pecunias paraverat, haudquaquam cessans senile caput cunctis obiectare periclis et illam sacram venerandamque canitiem per omnia terrarum aquarum discrimina fatigare, atque ut legitimum decebat pastorem se pro credito grege saevienti opponere bestiae et in bellum quod decentius filii pro patre suscipere debebant effeta et emortua membra armare.</s>
  <s n="s37">Qualia auxilia a principibus Italiae habuerit quaeso animum advertite.</s>
  <s n="s38">Commotus erat totus Christianus orbis et ab ultimis terrarum finibus excitati milites patrem in pugnam pro se descendentem deserere impium existimabant.</s>
  <s n="s39">Convenerat ex omnibus nationibus innumera armatorum multitudo et se quisque pro sua virili vel comitem vel propugnatorem tam inauditae paternae pietati comparabat.</s>
  <s n="s40">Cum tandem quamvis sero subdolus quidam pudor quosdam principes invasit Italiae, initoque cum suis satellitibus avaro consilio si quomodo ecclesiae impensa alienam in se laudem transmovere possent ne soli inter omnes Christianos populos inglorii inlaudatique remanerent aut Christianae rei publicae appellarentur desertores, mittunt ad pontificem oratores auxiliaque in Turcum pollicentur, si eis pontifex pecunias permiserit in suis ditionibus a sacerdotibus ecclesiisque corrasas annuit pontifex vel invitus usque ad hunc diem supervixisset mentita auxilia praestolaturus.</s>
  <s n="s41">Sed cita mors pontificem tantis doloribus ipsos autem regulos tam manifestae subduxit infamiae pecunias tamen avarissimis de manibus subducere nequivit.</s>
  <s n="s42">Omitto hoc loco ab eisdem his Italiae regulis totiens elusos in Turcum pontificis Pauli conatus et coepta omnia ex dignitate Sedis Apostolicae variis artibus interturbata.</s>
  <s n="s43">Illud tamen interturbare nequiverunt quominus regem Ungariae magnis quotannis pecuniis adversus Turcum sustentaret.</s>
</p>
<p n="p19">
  <s n="s1">CAPITVLVM DVODEVICESIMVM DE GESTIS A SIXTO CONTRA TVRCOS.</s>
  <s n="s2">Ad SIXTVM festino qui vix dum in sedem collocatus extemplo per universum orbem ad implorandam adversus communem hostem Christianorum opem magna cum potestate mittit legatos:</s>
  <s n="s3">Nicenum in Gallos, Lodricum olim nepotem Calixti Ecclesiae Romanae Vicecancellarium ad Hispanos, Marcum Cardinalem Sancti Marci ad Germanos, Oliverium vero Carapham Cardinalem Sancti Eusebii classi praeficit, cuius ego maiorem partem comes Oliverio datus Venetiis ponteficiis instruxi sumptibus, lacrimantibus prae gaudio Venetis et se in tam gravi bello adiuvari gestientibus.</s>
  <s n="s4">Quae Venetae Regiaeque coniuncta (aderat enim et praefectus classis Regis Ferdinandi cum sua classe praefectus) cunctam Asiae maritimam oram ferro flammisque consumpsit, tot una aestate rebus praeclare gestis quot omnes aliae nostra aetate Christianorum classes non egere.</s>
  <s n="s5">Sequenti nihilominus anno SIXTVS aliam instaurat classem et Venetis suppetias ferre iubet, in singulos annos maiora praesidia missurus, tametsi reliqui principes vel odio vel invidia Venetorum vel propria segnitie aut avaritia ferre opem laborantibus prorsus tergiversarent, aliqui etiam adiutum iri Venetos vehementer dolerent.</s>
  <s n="s6">Parante nihilominus Pontifice nova Venetis auxilia, ecce Nicolaus Vitellus a violatoribus Florentinorum libertatis sollicitatus tyrannidem Tipherni vel ut nunc dicimus Civitatis Castelli Ecclesiae Romanae ditionis repente occupat et a Sedis Apostolicae oboedientia plane desciscit ut necesse fuerit Pontifici et coeptam in Turcos omittere expeditionem et Iulianum nepotem suum Cardinalem Sancti Petri ad Vincula magnis cum copiis duce Federico Urbinate illo transmittere ad pellendum urbe tyrannum, qui post multos sumptus atque labores vix tandem pulsus est sed a Florentinorum tyrannis in tam proxima Tipherno receptus ut plurimas inde Pontifici curas saepius instauraverit.</s>
  <s n="s7">Non contentus ea iniuria Medices evocat ex Venetis Carolum Montoni tyrannum et Tusca edoctum fraude adeo instruit ut nisi Pontifex callidos praesensisset dolos et Perusiam et maiorem partem ducatus Ecclesiae praeoccupasset.</s>
  <s n="s8">Sed Deo vicario suo opitulante in foveam quam paraverant ipsi inciderunt et Montonius eo laqueo captus est quod ipse aliis tetenderat, dumque alienam festinat occupare patriam perdidit suam.</s>
  <s n="s9">Liberatus Domino protegente tot curis Sixtus rursum ad bellum Turcorum intendit animum.</s>
  <s n="s10">Rursum Italiae principes hortari, orare obtestarique non desinit ut collatione pecuniarum facta, cuius ipse primam maioremque partem quotannis se persoluturum pollicetur, regem Ungarorum fatalem Turcorum inimicum et praecipuum Christianae religionis defensorem mittant in hostem.</s>
  <s n="s11">Eunt redeuntque hanc ob rem legati et nuntii ultro citroque mittuntur.</s>
  <s n="s12">Tandem constituto tempore cum ad condictam diem Fulginei mandata exhibenda essent alia quidem adhuc exhiberi debent alia plena doli fraudisque solitae prolata sunt.</s>
  <s n="s13">O nefandam impudentiam!</s>
  <s n="s14">O sacrilegam temeritatem!</s>
  <s n="s15">Et audent praeterea his de rebus in conspectu hominum ullum hiscere verbum.</s>
  <s n="s16">Elusa per hunc modum patris sollicitudo descendere tamen in omnes preces non desinit, rogando obsecrandoque ut quando adeo gravarentur suas impendere opes sinerent saltem sibi debitas a suo clero exigere decimas et in tam pium opus adeo benemerito Regi transmittere.</s>
  <s n="s17">Non fraudabo hoc loco sua laude quosdam Florentinos.</s>
  <s n="s18">Permiserunt enim quod salva honestate negari non poterat quin et Pontifici quo res celerius fieret ultro se pecunias commodaturos polliciti sunt.</s>
  <s n="s19">Accepit oblatam conditionem necessitate coactus Pontifex et ad usuram hiantibus animis abunde satisfecit.</s>
  <s n="s20">Hoc summum primumque principum Florentinorum in Turcos subsidium aereis incidendum tabulis idcirco omittere nolui, ut et ipsi digne pro meritis commendari possint et ceteri omnes intelligant quam liberali audacia valeant vel praesentes vel futuros Romanos praesules in Turcos sollicitare.</s>
  <s n="s21">Quamvis sint qui credant id eos non serio factitare, propterea quod saepe auditi sunt palam in vulgus minitare Turcos se in Italiam adversum ecclesiam inducturos.</s>
  <s n="s22">Fecit hoc et Manfredus quondam adductis Saracenis, sed et ipse et omnes perfidorum auxiliares copiae Domino ulciscente misere interierunt.</s>
  <s n="s23">Idem non dubito omnibus eventurum qui immanes feras in vineam Domini Sabaoth introducere temptaverunt.</s>
  <s n="s24">Unde et Dominus per prophetam ad huiusmodi ait:</s>
  <s n="s25">Vae qui descenditis in Aegyptum sperantes auxilium in fortitudine Pharaonis et habentes fiduciam in umbra Aegypti et erit vobis fortitudo Pharaonis in confusionem et fiducia umbrae Aegypti in ignominiam.</s>
  <s n="s26">Non desunt alii qui asserant Florentinos id parare, id moliri , quo concilium patrum quam primum cogatur in quo actus singulorum gestaque discutiantur.</s>
  <s n="s27">Utinam Deus Optimus Maximusque id faxit ut aliquando diiudicetur quo iure, immo qua iniuria, tam ipsi quam nonnulli alii Italiae principes tot agros, tot oppida ecclesiae occupaverint, dignitatem Sedis Apostolicae totiens violaverint et libertatem ecclesiasticam prorsus pessumdederint, agnoscerent se multi non modo rei publicae Christianae sed et suis civitatibus ac populis partim inutiles partim penitus noxios ac exitiales ut satius fuerit non cepisse iudicium quam provocasse.</s>
</p>
<p n="p20">
  <s n="s1">CAPITVLVM VNDEVICESIMVM DE LAVDABILIBVS OPERIS SIXTI.</s>
  <s n="s2">Ceterum de hoc ipsi viderint.</s>
  <s n="s3">Interea illud cognoscant Maximum Pontificem Sixtum debito pastorali officio nec amicis deesse nec inimicis, et licet exiguis proventibus maxima tamen pietatis obire munera quod si invidi infitiari vellent.</s>
  <s n="s4">At testantur Pannones qui Sixti adiuti opibus tam diu illi potentissimae immanissimaeque obsistunt bestiae.</s>
  <s n="s5">Testantur Illyrici quorum reginam partemque nobilitatis aluit usque ad mortem.</s>
  <s n="s6">Testantur Dalmatae ac Epirotae quorum fractae debilitataeque vires iam pridem cecidissent nisi pientissimi patris praesidio fuissent sustentatae.</s>
  <s n="s7">Testantur Cyprii quorum reginam tot exagitatam procellis pio excepit hospitio.</s>
  <s n="s8">Testatur Mysia cuius dominum profugum et a Turcis captum oculis quoad vixit fovit et nunc uxorem liberosque eius etiam in Foro Iulii positos fovere non cessat.</s>
  <s n="s9">Testatur Graecia cuius complures nobiles, ipsum quoque despotum honorifice et habet et habuit.</s>
  <s n="s10">Praetermitto tot insignes per Urbem ecclesias suis sumptibus vel instauratas vel novas splendidissime extructas.</s>
  <s n="s11">Praetermitto magnificentissimas apud Sanctum Spiritum hospitalitatis aedes et ad victum pupillorum tot donata praedia.</s>
  <s n="s12">Pretermitto per Urbem eius pietatis monumenta, cum nullus vicus sit qui insignem erga se patris non testetur munificentiam.</s>
  <s n="s13">Quis est in Urbe pauper qui eius non acceperit eleemosynas?</s>
  <s n="s14">Aut quae sanctorum congregatio quae et pane eius non pascatur et vestimentis non operiatur?</s>
  <s n="s15">Nullus ad Urbem venit vel exiguae nobilitatis aut pulsus patria aut hostium manus elapsus qui vel munera a SIXTO non acceperit vel constituta non gaudeat annona.</s>
  <s n="s16">Et tamen nonnulli nebulones audent vel impensarum ipsius disquirere rationes vel eum a propulsanda tam insigni contumelia absterrere.</s>
  <s n="s17">Certe mori praestat quam precario uti imperio aut libertatem auctoritatemque caelitus datam exemplo maiorum sanguine ipso non tueri.</s>
  <s n="s18">Ad quod eum et accepta hortatur purpura et debitum perurget officium et tot tantorumque patrum fortia facta invitant ac impellunt.</s>
  <s n="s19">Non dubito futuros quosdam qui me assentatorem appellent istaque omnia ad captandam humanam gratiam scripsisse, appellent certe vel adulatorem.</s>
  <s n="s20">Modo illud cognoscant et se malos esse et me non nisi vera scripsisse.</s>
  <s n="s21">Facessat obsecro paulisper proprius amor et nimia sui indulgentia parumper abscedat.</s>
  <s n="s22">Conveniat singulos sua conscientia et unusquisque intra sese descendens pectus ad purum excutiat et si me mentitum deprehenderit mortiferis appetat telis.</s>
  <s n="s23">Sciebam autem ego amaram esse sontibus veritatem et ad tactum ulceris male sanos eiulare.</s>
  <s n="s24">Nec ignoro me his scriptis magnam mihi conflasse invidiam maioribusque me exposuisse periclis.</s>
  <s n="s25">Sed pro veritate honoreque Sedis Apostolicae cui iam inde ab adolescentia deservio emori cupio saepeque id concupivi, nulla reformidans discrimina, nulla pericula fugiens ut paucae sint per orbem regiones, paucae per Italiam civitates non plenae laborum periculorumque meorum quos terra marique magno constantique animo pro amplitudine dignitateque Romanae Ecclesiae libens volensque pertuli et quoad vixero perferre non recusabo.</s>
  <s n="s26">Deum autem Optimum Maximumque testor solum cordis humani scrutatorem me haec cuncta dictasse non adeo in cuiuspiam gratiam quantum ut ignaros ecclesiasticae auctoritatis potestatisque edocerem et eius detractorum blacterantia ora repagulis obstruerentur veritatis, simul ut tam praesentes quam futuri pontifices his breviter admoniti maiores concipiant animos ad compescendam temerariorum audaciam et ad tuendam totis viribus Sedis Apostolicae dignitatem.</s>
  <s n="s27">Neque haec ideo scripserim ut pontificibus persuasum esse nolim omni studio omnique diligentia paci incumbere et quieti creditorum sibi populorum quaque ex parte diligenter consulere.</s>
  <s n="s28">Sed illud suadeo, illud pro mea virili contestor nullam pacem admittendam, nullam ineundam concordiam quae non sit ex Dei honore et ecclesiae suae dignitate.</s>
  <s n="s29">Quae enim pax esse potest ubi adhuc vigent veneficia impiissimae Iazabel?</s>
  <s n="s30">Aut quae concordia lucis et Belial?</s>
  <s n="s31">Non est pax impiis dicit Dominus nec in circumciso requies non parcat illi oculus tuus nisi convertatur ut vivat.</s>
  <s n="s32">Et si mundatus fuerit a lepra offerat se prius sacerdoti deinde introductus in templum sacrificet Domino sacrificium laudis ut fiat unus pastor et unum ovile honorificeturque Deus in omnibus et super omnia per Iesum Christum salvatorem nostrum qui cum patre et spiritu sancto vivit et regnat in aeternum.</s>
</p>
<p n="p21">
  <s n="s1">BENEDICTVS DEVS.</s>
</p>
    </body>
  </text>
</TEI>